id,title,date,person,text,url
1,"Συνέντευξη Αν. ΥΠΑΑ&Τ, Γιάννη Τσιρώνη, στο AGRICOLA, της Καθημερινής της Κυριακής 16/07/17",7/19/2017,Γιάννης Τσιρώνης,"Ένα ριζικά νέο τοπίο στην ελληνική γεωργία και κτηνοτροφία προδιαγράφει ο αναπληρωτής υπουργός Αγροτικής Ανάπτυξης και Τροφίμων κ. Γιάννης Τσιρώνης προτείνοντας σε συνέντευξή του προς το «Α» να μοιραστεί από την αρχή η τράπουλα των επιδοτήσεων, δηλαδή να καταργηθούν τα ιστορικά δικαιώματα (επιδοτήσεις πολλαπλών ταχυτήτων) για να μην παίρνουν διαφορετική ενίσχυση αγρότες που παράγουν το ίδιο προϊόν.

«Τα ιστορικά δικαιώματα είναι ένα πάρα πολύ σύνθετο ζήτημα, το οποίο αποτελεί τροχοπέδη για την πραγματική ανάπτυξη της υπαίθρου και την εισροή νέων ανθρώπων στον πρωτογενή τομέα. 

Δεν είναι δίκαια τα ιστορικά δικαιώματα γιατί κάποιοι άνθρωποι παίρνουν πάρα πολλά χρήματα για ελάχιστη προστιθέμενη αξία στην κοινωνία και στην οικονομία, ενώ κάποιοι άλλοι που αγωνίζονται να μπουν στον αγροτικό τομέα σήμερα, παίρνουν αντίστοιχα ψιχία, χωρίς την δυνατότητα να «απογειωθούν» και να έχουμε θετικό αποτέλεσμα και για την κοινωνία και για την οικονομία», δηλώνει ο κ. Ι. Τσιρώνης, το πρώτο υψηλόβαθμο κυβερνητικό στέλεχος που λέει δημόσια αυτό που και αρκετοί άλλοι πιστεύουν αλλά περιορίζονται να συζητούν κατ’ ιδίαν υπολογίζοντας τις αντιδράσεις που θα προκληθούν.

Ακριβώς επειδή η αναδιανομή των επιδοτήσεων θα στερήσει από χιλιάδες παραγωγούς ένα υπολογίσιμο τμήμα των εισοδημάτων τους, ο κ. Γιάννης Τσιρώνης ξεκαθαρίζει: «Δεν λέω «αύριο το πρωί να κοπούν τα ιστορικά δικαιώματα», γιατί προφανώς κάποιοι άνθρωποι ζουν μ’ αυτά, δεν μπορεί να τους αλλάξεις τελείως την ζωή από την μια μέρα στην άλλη, δεν έχω τη φιλοσοφία του πέλεκυ, αλλά πρέπει κάποτε αυτός ο διάλογος ν’ ανοίξει και τμηματικά αυτά τα δικαιώματα να καταργηθούν.

Σίγουρα δηλαδή θα πρέπει να υπάρξουν μεταβατικές διατάξεις γιατί κάποιοι έχουν υπολογίσει σε αυτά τα έσοδα, αλλά επαναλαμβάνω ότι το σημερινό καθεστώς αδικεί τον πρωτογενή τομέα, γιατί δεν γίνεται κάποιοι άνθρωποι, για το ίδιο ακριβώς αντικείμενο, να έχουν διαφορετικές επιδοτήσεις. Πρέπει όλοι οι συντελεστές της αγοράς να έχουν ίδια αντιμετώπιση, ώστε να εξασφαλίζεται μέσα σε αυτήν υγιής ανταγωνισμός προς όφελος των πολλών»

.Ο αναπληρωτής υπουργός υπενθυμίζει, πάντως, με νόημα ότι «τα ιστορικά δικαιώματα υπήρξαν μια επιλογή της προηγούμενης κυβέρνησης, στην διαπραγμάτευση της ΚΑΠ το 2014 και είναι καθαρά εθνική επιλογή της χώρας μας. Δεν απορρέουν δηλαδή από κανονισμούς της ΚΑΠ που αφορούν σε όλες τις ευρωπαϊκές χώρες».


ΔΙΕΞΟΔΟΣ ΜΕΣΩ AGRILOGISTICS 


«Τα ελληνικά προϊόντα δεν διεισδύουν στις ξένες αγορές επειδή δεν μπορούμε 
να εγγυηθούμε σταθερές ποσότητες»

Την ελαχιστοποίηση των εισροών και τη μεγιστοποίηση των εκροών, θέτει ως βασική του προτεραιότητα στην πολιτική ηγεσία του υπουργείου Αγροτικής Ανάπτυξης και Τροφίμων ο κ. Γιάννης Τσιρώνης.

Για την επίτευξη του στόχου αυτού αξιολογεί ως καθοριστικής σημασίας την ανάπτυξη ενός κέντρου agrilogistics, για το οποίο, όπως λέει, υπάρχει ενδιαφέρον από την αγορά, ενώ προτείνει να υπάρξει συνεργασία με συνεταιρισμούς και μεταφορείς. Όσον αφορά το υπουργείο, ξεκαθαρίζει ότι ο ρόλος του θα εξαντληθεί να φέρει σε επαφή τους ενδιαφερόμενους και να θεσπίσει, στο βαθμό που χρειαστεί, το κατάλληλο νομικό πλαίσιο.

«Ξέρετε γιατί τα ελληνικά προϊόντα, ενώ έχουν πολύ καλή ποιότητα, δεν διεισδύουν στις ξένες αγορές; Για ένα και μόνο λόγο: δεν μπορούμε να εγγυηθούμε σταθερές ποσότητες», υποστηρίζει και προσθέτει με νόημα: «Όταν το γερμανικό ή το βρετανικό retail κλείνει μια συμφωνία, θέλει σταθερή ποσότητα. Αυτό δεν μπορούν να το εγγυηθούν οι έλληνες παραγωγοί γιατί ακριβώς δεν υπάρχουν agrilogistics».

Ο κ. Ι. Τσιρώνης αφηγείται τη χαρακτηριστική ιστορία ενός επιχειρηματία από τη Βόρεια Ελλάδα, ο οποίος έχοντας μια επιτυχή πορεία στην εμπορία τυποποιημένου προϊόντος, στράφηκε και στο νωπό. Ο εν λόγω επιχειρηματίας «χρειάστηκε 5 χρόνια προσπαθειών να κερδίσει μια αγορά, έκλεισε τη συμφωνία για πώληση νωπού προϊόντος, του έτυχε μια χρονιά στραβή που δεν μπόρεσε να ανταποκριθεί στη ροή της ζήτησης, έψαχνε εναγώνια ποσότητες πληρώνοντας και μεγάλες τιμές σε συναδέλφους του παραγωγούς για να καλύψει τη ζήτηση, τελικά δεν τα κατάφερε κι έχασε την αγορά».

Κατά τον κ. Ι. Τσιρώνη, το agrilogistics θα λειτουργεί ως cluster, μέσω του οποίου θα διακινούν τα προϊόντα τους όσοι συμπράττουν (εταιρείες, συνεταιρισμοί, παραγωγοί). Μ’ αυτόν τον τρόπο «το έλλειμμα του ενός θα το καλύπτει ο άλλος» έτσι ώστε το cluster «να λειτουργεί όπως ο έμπορος: όταν εγγυάται στο Γερμανικό σούπερ μάρκετ 100 τόνους από ένα προϊόν, θα τους εξασφαλίσει γιατί έχει επαφές με πολλούς παραγωγούς. Μπορεί κάπου να χάσει, μπορεί κάπου να κερδίσει κάτι παραπάνω, πάντως τις ποσότητες θα τις βρει».

Παράλληλα, το agrilogistics εκτός από το εξορθολογίσει τις ροές του προϊόντος, θα συμβάλλει και στην ελαχιστοποίηση του κόστους μεταφοράς διότι θα υπάρχει βέλτιστη αξιοποίηση του μεταφορικού στόλου χωρίς τα φαινόμενα «φορτηγά να «κάθονται» ή να μεταφέρουν μισό φορτίο». Για το λόγο αυτό ο κ. Τσιρώνης προτείνει να μετάσχουν και μεταφορείς.

Επιπρόσθετα, μπορεί να λειτουργήσει και ως δημοπρατήριο ώστε ο παραγωγός να γνωρίζει ποιά είναι η τιμή του προϊόντος του αλλά και ως τυποποιητήριο ώστε το προϊόν να παίρνει την τελική μορφή που θα έχει στο ράφι.

«Να το πω για να καταλάβουν κι όσοι δεν έχουν σχέση με το αντικείμενο, το agrilogistics είναι ένα ταχυδρομικό γραφείο εμπορευμάτων, στο οποίο πηγαίνει ο καθένας και αφήνει το γράμμα του, το εμπόρευμά του δηλαδή, και φεύγει προς τους προορισμούς όλο το εμπόρευμα συνολικά. Με άλλα λόγια ελαχιστοποιείται το κόστος και το ρίσκο αλλά και η χρονική απόσταση ανάμεσα στην παραγωγή και τη ζήτηση» εξηγεί ο αναπληρωτής υπουργός.

HUB ΣΤΗΝ ΚΟΡΙΝΘΟ

Ως πρώτο βήμα για το agrilogistics, ο κ. Ι. Τσιρώνης προτείνει να δημιουργηθεί διαμετακομιστικός κόμβος (hub) αγροτικών προϊόντων στην Κόρινθο. 

«Σήμερα – αναφέρει – μεταφέρονται καθημερινά με φορτηγά πάρα πολλά προϊόντα από την Πελοπόννησο για την Κεντρική Λαχαναγορά της Αθήνας. Κανονικά θα έπρεπε να λειτουργεί ένας σταθμός μεταφόρτωσης στην Κόρινθο όπου θα αφήνουν οι παραγωγοί το εμπόρευμά τους και μια μεγάλη νταλίκα ή ακόμη καλύτερα ένα εμπορικό τρένο θα το φέρνει στη λαχαναγορά».

Το ίδιο, προτείνει, μπορεί να γίνει και σε άλλες περιοχές όπως η Θεσσαλονίκη και η Λάρισα, ενώ, όπως αποκαλύπτει, κατέθεσε στη διϋπουργική επιτροπή την πρόταση να αναλάβουν τα ΕΛΤΑ –«είναι το μεγαλύτερο logistics στη χώρα σήμερα», αναφέρει – τη λειτουργία του hub, ενδεχομένως σε συνεργασία με τον ΟΣΕ.

Νόθευσες φέτα ή ελαιόλαδο δεύτερη φορά; Έκλεισες…

Υπέρ της αυστηροποίησης του θεσμικού πλαισίου για τη νοθεία και τις ελληνοποιήσεις, ιδίως στα εθνικά προϊόντα, αλλά και της ανάπτυξης ηλεκτρονικών βάσεων δεδομένων στις οποίες να καταγράφονται τα ισοζύγια εισροών – εκροών, τάσσεται ο κ. Γιάννης Τσιρώνης.

«Δεν μπορεί να πωλείται φέτα 5 ευρώ, δεν στέκεται και μαθηματικά απλούστατα γιατί το γάλα κάνει 4 ευρώ (σ.σ. για ένα κιλό φέτα, απαιτούνται 4 λίτρα αιγοπρόβειου γάλακτος). Αυτός που πουλάει τη φέτα 5 ευρώ το κιλό ή παραβιάζει τους νόμους πουλώντας κάτω του κόστους για να «σπάσει» την αγορά ή δεν χρησιμοποιεί αιγοπρόβειο γάλα ή δεν χρησιμοποιεί ελληνικό αιγοπρόβειο γάλα. Όπως δεν υπάρχει και ελληνικό μέλι με 4 ευρώ το κιλό», αναφέρει χαρακτηριστικά.

Ο κ. Ι. Τσιρώνης προτείνει ιδίως στα εθνικά προϊόντα την πρώτη φορά που θα διαπιστώνεται μια παράβαση, πρόστιμο της τάξης των 200 χιλιάδων ευρώ και σε περίπτωση υποτροπής να κλείνει η επιχείρηση.

«Όταν βρω ταβέρνα να χρησιμοποιεί σπορέλαιο που παρουσιάζει για ελαιόλαδο, ρωτήσω τον ιδιοκτήτη «που το βρήκες;» και μου πει «δεν θυμάμαι», δεν θυμάσαι σημαίνει έκλεισες… Όποιος παρανομεί να κλείνει. Πως θα ζήσει ο διπλανός επαγγελματίας που είναι εντάξει στις υποχρεώσεις του; Αυτού του είδους η παραβατικότητα σκοτώνει την οικονομία. Οι σοβαροί επιχειρηματίες το έχουν καταλάβει αυτό κι όλοι θέλουν τους ελέγχους», αναφέρει και προτείνει επίσης ηλεκτρονικά ισοζύγια σ’ όλα τα προϊόντα.

«Για παράδειγμα εισάγονται νόμιμα 6 τόνοι αιγοπρόβειου γάλακτος από τη Σαρδηνία, το οποίο μπορεί να χρησιμοποιηθεί όχι στη φέτα αλλά σε άλλα τυριά. Κατ’ ευθείαν να καταγράφεται ηλεκτρονικά από το τελωνείο σε ποια εταιρεία πηγαίνει.

Παράγει η εταιρεία αυτή 8 τόνους φέτα. Πρέπει ηλεκτρονικά να αποδεικνύει από πού προμηθεύτηκε τους 32 τόνους ελληνικό αιγοπρόβειο γάλα που χρησιμοποίησε και σε ποια τυριά χρησιμοποίησε το γάλα από τη Σαρδηνία που προμηθεύτηκε», λέει χαρακτηριστικά.

Θα μαθαίνουν τις τιμές των προϊόντων μέσω… ΗΠΑ

Στην αξιοποίηση των εκθέσεων και των στατιστικών στοιχείων του υπουργείου Γεωργίας των ΗΠΑ, που θεωρούνται από τα πλέον αξιόπιστα διεθνώς καθώς στηρίζονται και σε στοιχεία από δορυφόρο, προσανατολίζεται το ελληνικό υπουργείο Αγροτικής Ανάπτυξης και Τροφίμων στην προσπάθειά του να υποστηρίξει τους Έλληνες παραγωγούς.

«Έχουμε υποβάλλει αίτημα στην αμερικάνικη πρεσβεία να μεταφράσουμε τη σελίδα (usda.gov) στα ελληνικά και να την «ανεβάσουμε» στο site του δικού μας υπουργείου ώστε όταν, για παράδειγμα, δημοσιοποιείται η έκθεση για το βαμβάκι, να γνωρίζουν οι Έλληνες βαμβακοπαραγωγοί πόσο εκτιμάται φέτος η τιμή του βαμβακιού. Η τιμή, βεβαίως, είναι ενδεικτική, ας πουλήσουν και παραπάνω», επισημαίνει ο κ. Ι. Τσιρώνης.

Παράλληλα, εκφράζει την πρόθεση για συνεργασία με τον υπουργό Ψηφιακής Πολιτικής κ. Ν. Παππά προκειμένου να διερευνηθεί η δυνατότητα αξιοποίησης και πιο εξειδικευμένων στοιχείων από τον ελληνικό δορυφόρο.

‘‘Το ελληνικό ελαιόλαδο όπου αναγνωρίζεται μπορεί να πωλείται έως και 40 ευρώ το λίτρο. Εμείς εδώ ασχολούμαστε αν ο φόρος στο πετρέλαιο θα είναι 20 ή 30 λεπτά το λίτρο. Σημαντική η διαφορά από τα 20 στα 30 λεπτά, δεν το αμφισβητώ, ωστόσο ξεχνάμε ότι αυτό το προϊόν εμείς φέτος το πουλάμε  4 με 4,5 ευρώ – είχε πέσει και στα 2 ευρώ το κιλό –όταν αυτό αξίζει 40 ευρώ στην πραγματικότητα’’ 
 
 
 
 
 
 
 
 
 
 
 
 
 
 
",http://minagric.gr/index.php/el/the-ministry-2/grafeiotypou/deltiatypou/5172-syn-tsironhs180717
2,"Άρθρο Βαγγέλη Αποστόλου, για τα κόκκινα δάνεια στον αγροτικό χώρο",5/15/2017,Βαγγέλης Αποστόλου,"Η ΥΠΕΡΧΡΕΩΣΗ ΚΑΙ ΤΑ ΚΟΚΚΙΝΑ ΔΑΝΕΙΑ ΠΝΙΓΟΥΝ ΤΟΝ ΑΓΡΟΤΙΚΟ ΧΩΡΟ

Κοντά στα δύο μεγάλα προβλήματα του αγροτικού χώρου, το υψηλό κόστος παραγωγής και την έλλειψη ισχυρών συνεργατικών σχημάτων, στέκει κι αυτό της υπερχρέωσης, που ξεπερνά τα 6 δις ευρώ. Αν δε προσθέσουμε τις οφειλές προς το Δημόσιο από ΦΠΑ, προς το ΙΚΑ από ασφαλιστικές εισφορές και τους καταλογισμούς που μας έχει επιβάλει η Ευρωπαϊκή Επιτροπή, τότε φτάνουμε στα 7 δις ευρώ, ποσό που ξεπερνά κατά πολύ την ακαθάριστη αξία της αγροτικής παραγωγής που δηλώνεται.

Για να αντιμετωπίσουμε όμως αυτές τις οφειλές και ιδιαίτερα τα τραπεζικά δάνεια, πρέπει πρωτίστως να τις δούμε μέσα από δύο παραδοχές, του τρόπου λειτουργίας της πίστης στο χώρο και της ιδιαιτερότητας της αγροτικής δραστηριότητας.

Η αγροτική πίστη στη χώρα μας ήταν ταυτόσημη με την Αγροτική Τράπεζα, τουλάχιστον μέχρι το 1991, αλλά και μέχρι το 2012 που η ΑΤΕ μεταφέρθηκε σε ιδιωτική τράπεζα. Είχε δε ως κύριο αντικείμενο τη στήριξη των αγροτών και των συνεταιριστικών τους οργανώσεων, με σκοπό όπως αναφερόταν στον ιδρυτικό της νόμο, «τη βελτίωση των αγροτικών συναλλαγών σ’ όλη την ελληνική επικράτεια». Παράλληλα δε οριζόταν και ως κύριος συνεργάτης της πολιτείας στην άσκηση της αγροτικής πολιτικής με στόχο την ανάπτυξη της χώρας.

Η είσοδος όμως της χώρας μας στην ΕΟΚ βάζει κι άλλον παίκτη στον αγροτικό χώρο, την Κοινή Αγροτική Πολιτική (ΚΑΠ) και μάλιστα πολύ δυναμικά, γιατί φέρνει μεν Κοινοτικές ενισχύσεις, αλλά απαγορεύει στις Κυβερνήσεις να ενισχύουν το χώρο. Έκτοτε τόσο η ΑΤΕ όσο και οι συνεταιριστικές οργανώσεις, που διαχειρίστηκαν τα Κοινοτικά κονδύλια και τις χρηματοδοτήσεις της αγροτικής παραγωγής όχι μόνο απέτυχαν οικτρά αλλά και οδήγησαν την αγροτική πίστη σε άλλα μονοπάτια.

Με σειρά νόμων επιχειρήθηκε πολλές φορές να ρυθμισθούν τα δάνεια αγροτών, συνεταιρισμών και ιδιωτικών επιχειρήσεων του αγροτικού τομέα. Ενδεικτικά αναφέρονται οι νόμοι: 2008/92, 2237/94, 2538/98 και 3259/2004 γνωστός και ως νόμος για τα πανωτόκια. Παρά το γεγονός ότι είχαν ευρεία εφαρμογή δεν κατόρθωσαν να αντιμετωπίσουν ριζικά το πρόβλημα της υπερχρέωσης που δημιουργήθηκε κυρίως κατά την περίοδο 1990-2000 ,που τα επιτόκια κυμαίνονταν σε πολύ υψηλά επίπεδα.

Πολλές μάλιστα από τις ρυθμίσεις, όπως αυτές για τα δάνεια των συνεταιρισμών κρίθηκαν τελεσίδικα στα Ευρωπαϊκά Δικαστήρια παράνομες, ως αντίθετες στους ευρωπαϊκούς κανονισμούς και τα ευρωπαϊκά όργανα μας ζητούν σήμερα να τις ανακτήσουμε, με το συνολικό ποσό να ξεπερνά τα 573 εκατ. ευρώ.

Ας δούμε όμως πως χαρτογραφείται σήμερα η υπερχρέωση του χώρου. Είναι γνωστό ότι μετά την πώληση και διάσπαση της ΑΤΕ τα τότε υπερήμερα δάνεια παρέμειναν στην υπό εκκαθάριση ΑΤΕ και τα ενήμερα πέρασαν στη Τράπεζα Πειραιώς.

Οι συνολικές οφειλές αγροτών και αγροτικών συνεταιρισμών προς τις τράπεζες (κυρίως σε μία) ανέρχονται στα 2,5 δις, εκ των οποίων βρίσκονται σε καθυστέρηση μεγαλύτερη των 90 ημερών ποσοστό 20%, δηλαδή 500 εκατ. ευρώ, από τα οποία τα 50 εκατ. έχουν χορηγηθεί με την εγγύηση του ελληνικού δημοσίου. Στην υπό εκκαθάριση ΑΤΕ τα χρέη έχουν πολύ χειρότερη διάρθρωση, όπως οι παρακάτω πίνακες καταδεικνύουν.

Πίνακας 1

ΦΥΣΙΚΑ ΠΡΟΣΩΠΑ-ΑΓΡΟΤΕΣ

 Πλήθος
Λογ/σμων

Συνολική Οφειλή
(σε χιλ. ευρώ)

 ΕΝΗΜΕΡΟ

 2.828

 24.661

Χωρίς Εγγύηση Ελληνικού Δημοσίου

2.431

24.631

Με ΕΕΔ ( ως31.03.2017)

397

29

ΥΠΕΡΗΜΕΡΟ

82.406

1.870.009

Χωρίς ΕΕΔ

71.382

1.745.130

Με ΕΕΔ (ως 31.03.2017)

11.024

124.878

Γενικό Άθροισμα

85.234*

*αφορά 35.000  αγρότες

1.894.671

Πίνακας 2

ΑΓΡΟΤΙΚΟΙ
ΣΥΝΕΤΑΙΡΙΣΜΟΙ

Πλήθος
Οφειλετών

Συνολική Οφειλή
(σε χιλ. ευρώ)

ΕΝΗΜΕΡΟ

  
27.180

Χωρίς ΕΕΔ

84

27.180

Με ΕΕΔ ( ως 31.03.2017)

0

0

ΥΠΕΡΗΜΕΤΡΟ

  
1.567.281

Χωρίς ΕΕΔ

631

1.498.920

Με ΕΕΔ (ως 31.03.2017)

12

68.361

Γενικό Άθροισμα

727

1.594.461

Θα σταθώ μόνο στα χρέη που υπάρχουν στην υπό εκκαθάριση ΑΤΕ γιατί είναι σχεδόν στο σύνολό τους υπερήμερα, ενώ αυτά προς τις Τράπεζες είναι στο 20%(ποσοστό πολύ μικρότερο του 36% των κόκκινων δανείων προς τις άλλες τράπεζες) και μπορούν να αντιμετωπιστούν τόσο μέσω του εξώδικου συμβιβασμού όσο και της ρύθμισης των κόκκινων δανείων, που σύντομα θεσμοθετείται.

Δυστυχώς λόγω του πλαισίου λειτουργίας αλλά και του σκοπού της υπό εκκαθάριση ΑΤΕ είναι αδύνατη η ρύθμιση των δανείων αυτών υπό τις ίδιες συνθήκες και με τα ίδια χρηματοοικονομικά εργαλεία που χρησιμοποιούν οι λοιπές τράπεζες. Είναι ενδεικτικό ότι η υπό εκκαθάριση ΑΤΕ δεν μπορεί να εφαρμόσει το σύνολο των μέτρων που προβλέπονται στον κώδικα δεοντολογίας. Για παράδειγμα δεν μπορεί να ανταλλάξει ακίνητα με χρέος, να συμμετέχει σε πλειστηριασμούς για την απόκτηση ακινήτων με σκοπό τη διαγραφή χρέους, να ανταλλάξει χρέος με μετοχικό κεφάλαιο, να προχωρήσει σε διαχωρισμό οφειλής, να διαγράψει κεφάλαιο, να περιορίσει την απαίτησή της στο ύψος των καλυμμάτων της.

Ο εξώδικος συμβιβασμός που ψηφίστηκε πρόσφατα μπορεί να περιλαμβάνει και τα δάνεια που βρίσκονται σε εκκαθάριση, αλλά δεν αφορά τους μεμονωμένους αγρότες , παρά μόνο τις επιχειρήσεις που έχουν τη «πτωχευτική ικανότητα», όπως είναι οι συνεταιρισμοί , που και σε αυτή τη περίπτωση θα βρει ελάχιστη εφαρμογή.

Είναι ανάγκη επομένως να γίνει ειδική νομοθετική παρέμβαση για την αντιμετώπιση του προβλήματος. Κάτι τέτοιο επεχείρησε το Φεβρουάριο του 2014 ο τότε Υπουργός Αγροτικής Ανάπτυξης, που έφερε στη Βουλή, υπό τη πίεση των αγροτικών κινητοποιήσεων, μια τροπολογία για την αντιμετώπιση των τότε ενυπόθηκων υπερήμερων δανείων της υπό εκκαθάριση ΑΤΕ και την ενσωμάτωσε στο Ν. 4235/2014 .

Ως εισηγητής τότε του ΣΥΡΙΖΑ είχα στοιχηματίσει, ότι δεν θα υπάρξει ούτε μια περίπτωση εφαρμογής του. Και επαληθεύτηκα για δύο λόγους, ο πρώτος ήταν ότι δεν μπορούσε να εφαρμοστεί γιατί δεν στηριζόταν σε στοιχεία που να τεκμηρίωναν τη δυνατότητα των υπόχρεων να ανταποκριθούν κι ο δεύτερος γιατί ήταν μια επανάληψη των γνωστών στον αγροτικό χώρο ρυθμίσεων που έκανε η πρώην ΑΤΕ με σκοπό να τακτοποιεί το χαρτοφυλάκιό της αλλά και να μετατοπίζει τα προβλήματα υπερχρέωσης.

Κι όμως πρέπει να βρεθεί λύση. Καταρχήν οι συγκεκριμένες οφειλές ύψους 3,5 δις ευρώ δεν υπάρχει καμία πιθανότητα, ούτε κατ’ ελάχιστον να πληρωθούν από τους οφειλέτες φυσικά πρόσωπα- αγρότες και κυρίως από τους συνεταιρισμούς. Κι ούτε βεβαίως πρόκειται να καλυφθούν από το τυχόν πλειστηρίασμα που μπορεί να προκύψει μέσα από αναγκαστικού χαρακτήρα διαδικασίες στις υποθηκευμένες εγκαταστάσεις, εξοπλισμούς και ακίνητα που συνδέονται με τα χρέη.
Το ζήτημα όμως που μπαίνει επιτακτικά πλέον είναι πόσες και ποιες από αυτές τις υποθήκες είναι απαραίτητες για τη συνέχιση της αγροτικής δραστηριότητας από τους υπερχρεωμένους ιδιοκτήτες τους, αλλά και γενικότερα από όσους δραστηριοποιούνται στον αγροτικό χώρο.

Το Υπουργείο μας αυτή τη περίοδο επεξεργάζεται συγκεκριμένη πρόταση – λύση με την οποία η υποθηκευμένη περιουσία καταγράφεται, εκτιμάται η αξία της και διαχωρίζεται σε αγροτική και σε αστική . Η πρώτη μεταφέρεται στον ΟΔΙΑΓΕ, τον Οργανισμό Διαχείρισης, που έχει συστήσει το Υπουργείο Αγροτικής Ανάπτυξης και Τροφίμων και η δεύτερη μένει στη διάθεση της υπό εκκαθάριση ΑΤΕ. Σε όσους από τους φορείς και τα φυσικά πρόσωπα –αγρότες έχουν βιώσιμη προοπτική εκχωρείται για χρήση η υποθηκευμένη αγροτική τους περιουσία. Εκείνων που δεν έχουν βιώσιμη προοπτική εκχωρείται για χρήση σε άλλα συνεργατικά σχήματα της περιοχής που πληρούν τις προϋποθέσεις.

Έτσι και η αστική περιουσία μπορεί να καλύψει ένα μέρος των οφειλών και η αγροτική να συμβάλει στην υπηρέτηση του σκοπού της, που είναι η αγροτική δραστηριότητα. Όλα αυτά βέβαια περνούν μέσα από αντίστοιχη νομοθετική πρωτοβουλία.


 
 
 
 
 
 
 
 
 
 
 
 
 
 
 
",http://www.minagric.gr/index.php/el/the-ministry-2/grafeiotypou/sinentefxeis/4859-artho-apostolou150517
3,"Σημεία Συνέντευξης του Υπουργού Αγροτικής Ανάπτυξης & Τροφίμων,Βαγγέλη Αποστόλου,στο Ραδιοφωνικό Σταθμό «Στο Κόκκινο»",5/2/2017,Βαγγέλης Αποστόλου,"Για το κλείσιμο της συμφωνίας με τους δανειστές

Κατ’ αρχήν να πούμε ότι είναι θετικό ότι κλείσαμε τη συμφωνία, μια συμφωνία που εκ των πραγμάτων περιέχει συμβιβασμούς, που σημαίνει ότι έχουμε και δύσκολα σημεία όπως είναι το συνταξιοδοτικό και το αφορολόγητο, αλλά βεβαίως έχει και θετικά σημεία – διότι αυτά τα δύσκολα σημεία κατά κάποιο τρόπο ισοσταθμίζονται από τα αντίστοιχα «αντίμετρα».
Το κυρίαρχο για εμάς είναι η επόμενη μέρα. Και η επόμενη μέρα έχει πρώτα απ΄όλα την συζήτηση για το χρέος, αλλά και την εφαρμογή, πλέον, του προγράμματος της Κυβέρνησης που αφορά στην παραγωγική ανασυγκρότηση της χώρας.
Είναι θετικό ότι και στα «αντίμετρα» έχει προβλεφθεί ένα ποσό που αν συνδυαστεί με το ποσό που αφορά την αντιμετώπιση της ανεργίας, τότε μιλάμε για κονδύλια άνω των 500 εκατ. ευρώ που θα αξιοποιηθούν για την παραγωγική ανασυγκρότηση της χώρας μας.
Από τα λεγόμενα «αντίμετρα» για την ανάπτυξη, ένα σημαντικό κομμάτι αφορά τον αγροτικό χώρο, μέσα από τον αναπτυξιακό νόμο όπου θέλουμε να δώσουμε ιδιαίτερη σημασία στην προστιθέμενη αξία των προϊόντων, στη μεταποίηση των προϊόντων του αγροτικού χώρου.

Μόχλευση πόρων ύψους 6 δις ευρώ από το ΠΑΑ

Στο ΥΠΑΑΤ έχουμε το Πρόγραμμα Αγροτικής Ανάπτυξης που σε βάθος πενταετίας θα μοχλεύσει πόρους γύρω στα 6 δις ευρώ (4,7 δις από κοινοτικούς πόρους και τα υπόλοιπα με ίδια συμμετοχή της χώρας μας).
Έχουμε αρχίσει να ξεδιπλώνουμε μέτρα και δράσεις του Προγράμματος, καθώς ήδη έχουμε προκηρύξει 1,65 δις ευρώ και μέχρι τέλος του χρόνου θα φτάσουμε στα 3 δις ευρώ. Ο αγροτικός χώρος έχει όλες τις προϋποθέσεις να αποτελέσει το βασικότερο εργαλείο για την παραγωγική ανασυγκρότηση και προς αυτή την κατεύθυνση θα αξιοποιηθούν οι πόροι του Προγράμματος Αγροτικής Ανάπτυξης.

Σχετικά με «κόκκινα» δάνεια των αγροτών

Ο εξωδικαστικός συμβιβασμός και το θέμα των «κόκκινων» δανείων είναι ζητήματα που ενδιαφέρουν και αφορούν τον αγροτικό χώρο. Θα ενταχθεί ο αγροτικός χώρος στην συγκεκριμένη διαδικασία. Έχουμε μια συνεννόηση με τον εκκαθαριστή, διότι το μεγάλο πρόβλημα είναι με τα δάνεια που έχουν μεταφερθεί στην λεγόμενη «κακή» τράπεζα, δάνεια που συνοδεύονται με αντίστοιχες υποθήκες ή και καλύπτονται από την εγγύηση του ελληνικού δημοσίου, όπου υπάρχουν βεβαίως και δάνεια συνεταιρισμών, κακής διαχείρισης, σπατάλης, που έρχονται από παλιά. Εκεί χρειάζεται μια πολύ μεγάλη συζήτηση, πρέπει όλα αυτά να τα δούμε ως «πακέτο», ζητώντας θα έλεγα κάτι παραπάνω από αυτό που προβλέπεται με τον εξωδικαστικό συμβιβασμό και θα προβλεφθεί με τα ""κόκκινα"" δάνεια.",http://www.minagric.gr/index.php/el/the-ministry-2/grafeiotypou/sinentefxeis/4810-syn-apostolou020517
4,"Σημεία συνέντευξης Αν. ΥΠΑΑΤ, Γ. Τσιρώνη, στον Realfm (30/3)",3/31/2017,Γιάννης Τσιρώνης,"Η όποια καθυστέρηση δεν κάνει πάντα κακό, η σεναριολογία όμως, κάνει

«Η καθυστέρηση στην υπογραφή τροφοδοτεί σενάρια καταστροφολογίας που συνήθως κάνουν περισσότερο κακό και από τα ίδια τα μέτρα. Η αναμονή δεν συνεπάγεται αυτόματα και απώλειες», δήλωσε ο αναπληρωτής Υπουργός Αγροτικής Ανάπτυξης και Τροφίμων, Γιάννης Τσιρώνης, σε συνέντευξή του στον Realfm 97,8 και στον Νίκο Χατζηνικολάου, χθες Πέμπτη 30/3.

« Δεν υπογράφουμε ότι έρχεται…»

«Εάν κρίνω από αυτά που διαβάζουμε στα ΜΜΕ και τις ανακοινώσεις, εκτιμώ ότι είμαστε κοντά στη συμφωνία. Δεν έχουμε καμία επίσημη ενημέρωση, δεν έχουμε κληθεί σε κοινοβουλευτική ομάδα. Επιμένω όμως ότι με τρομάζει περισσότερο η σεναριολογία παρά τα ίδια τα μέτρα. Δικαιολογημένη μπορεί να είναι η αγωνία από την αναμονή, αλλά όχι ο φόβος. Το πλήγμα από τα καταστροφολογικά σενάρια είναι μεγαλύτερο αφού δημιουργεί αρνητική ψυχολογία. Εγώ δεν εκτιμώ ότι θα πληγούν πάλι οι ίδιοι. Δεν μπορώ να εξωθούμαι σε μία πρόβλεψη χωρίς να έχω δει τα μέτρα. Και πιστεύω ότι καλά κάνουν αυτήν τη στιγμή και οι δύο πλευρές και κρατούν μία εχεμύθεια στα μέτρα. Είναι βέβαιο ότι εάν αυτήν τη στιγμή για παράδειγμα είχαμε υπογράψει από την πρώτη μέρα, και πριν από το 2015, το 4,5% πλεόνασμα που προέβλεπε το προηγούμενο μνημόνιο δεν θα είχαμε κανένα πρόβλημα και θα είχαμε τινάξει την οικονομία στον αέρα, θα είχαμε πάει στη δραχμή, σας το υπογράφω… Εάν είχαμε μείνει στο υπογράφω ότι έρχεται, θα έπρεπε να έχουμε πληρώσει πέρυσι πάνω από 8 δισ. περισσότερα μέτρα. Άρα η καθυστέρηση δεν ήταν πάντα για κακό».

«Τα σενάρια προκαλούν στασιμότητα και όχι η ίδια η διαπραγμάτευση».

Σχετικά με την ερώτηση του κ. Χατζηνικολάου γύρω από τα σενάρια για το κόστος των μέτρων, τη μείωση των συντάξεων, του αφορολόγητου κλπ., ο κ. Τσιρώνης τόνισε: « Αυτό είναι το αρνητικό κλίμα που τροφοδοτούν τα σενάρια. Αυτή τη στιγμή συζητούμε με τους κτηνοτρόφους σοβαρά και ζωτικά θέματα για την πορεία του κλάδου. Θέματα που θα κρίνουν τη βιωσιμότητα και την ανάπτυξη των επιχειρήσεών τους. Επιλύουμε χρόνια προβλήματα σχετικά με το χαμηλό κόστος των ζωοτροφών, τα φθηνότερα φάρμακα, την καλύτερη τιμή στις αγορές κλπ. Αυτά δεν επηρεάζονται από την καθυστέρηση της διαπραγμάτευσης. Αντίθετα η σεναριολογία μπορεί να επηρεάσει ως ένα βαθμό την ανοδική πορεία του κλάδου».

« Τόσα δίνω, πόσα θες…»

« Το “πουλάω τα χρυσαφικά της γιαγιάς μου”, δεν είναι στρατηγική. “Τι χρειάζομαι στο μέλλον σε μία δημόσια παραγωγή ηλεκτρικού ρεύματος και τι δεν χρειάζομαι, γιατί πλέον είναι έξω από τη στρατηγική μου”, αυτή είναι στρατηγική», δήλωσε μεταξύ άλλων ο κ. Τσιρώνης, σε σχετική ερώτηση του δημοσιογράφου για το ζήτημα της ΔΕΗ. «Έχουμε τεράστιες δυνατότητες απελευθέρωσης ενέργειας, που είναι οι ανανεώσιμες πηγές. Εδώ είναι το μέλλον. Σήμερα που μιλάμε, η αιολική ενέργεια είναι φθηνότερη. Με ένα στρατηγικό σχέδιο απανθρακοποίησης μπορούμε να δούμε ποιες μονάδες δεν έχουμε στρατηγικά ανάγκη στο σύστημα. Ορθά αυτήν τη στιγμή το υπουργείο δεν πάει στην εκποίηση μονάδων υδροηλεκτρικών, θα ήταν λάθος μεγάλο λάθος. Μπορούμε να δούμε σε ένα οργανωμένο σχέδιο απανθρακοποίησης, από πλευράς λιγνιτικών μονάδων καθαρά, που δεν ενδιαφέρουν στρατηγικά το σύστημα, τι μπορεί να δοθεί σε ιδιώτες και τι δεν μπορεί. Αυτή είναι η δική μας προσέγγιση: δίνω κάτι, όταν δεν με ενδιαφέρει στρατηγικά», σημειώνοντας ότι «αυτή είναι προσέγγιση ολιστική και όχι προσέγγιση “πόσο κάνει, πόσο δίνω”…».",http://www.minagric.gr/index.php/el/the-ministry-2/grafeiotypou/sinentefxeis/4678-syn-tsironhs
5,"Σημεία συνέντευξης Αν. ΥΠΑΑΤ, Γιάννη Τσιρώνη, στο Ράδιο Παραπολιτικά, στις 28 Μαρτίου",3/29/2017,Γιάννης Τσιρώνης,"Κατευθυνόμενα σενάρια για εντυπώσεις…

«Η σεναριολογία κάνει μεγαλύτερο κακό ακόμα και από τα ίδια τα μνημόνια», δήλωσε ο Γιάννης Τσιρώνης σε ραδιοφωνική συνέντευξη στον Γ. Τράγκα, και στο Ράδιο Παραπολιτικά, χθες Τρίτη 28 Μαρτίου. «Αυτά είναι ζητήματα έξω από τα όρια της συμφωνίας και αυτοί που τα επαναφέρουν δεν το κάνουν μόνο για τις εντυπώσεις. Κύκλοι του ΔΝΤ και της αντιπολίτευσης, τα βάζουν στο τραπέζι εξυπηρετώντας συγκεκριμένα συμφέροντα. Αν αναζητήσουμε την πρόταση πώλησης επί ΝΔ, θα διαπιστώσουμε ότι ένα υδροηλεκτρικό φράγμα πουλιόταν στη λογιστική του αξία. Δηλαδή μηδέν. Χωρίς να προσμετρηθούν οι αξίες του νερού και της παρόχθιας γης, που αν αξιοποιηθεί τουριστικά αποτελεί χρυσορυχείο...

«Ενθαρρύνουμε την ανάπτυξη εναλλακτικών πηγών ενέργειας»

«Το πιο σημαντικό είναι να παράγουμε ενέργεια και από άλλες πηγές, όπως την αιολική, την ηλιακή, τη γεωθερμική, το βιοαέριο κλπ. Αυτό που με ενδιαφέρει είναι οι κτηνοτρόφοι να αυτοπαράγουν το ρεύμα που καταναλώνουν. Αυτό μπορούμε να το πετύχουμε! Στη Γερμανία πάνω από το 20% της ενέργειας προέρχεται από άλλες πηγές. Για τη χώρα μας, που έχει τεράστιες δυνατότητες, είναι αυτονόητο ότι πρέπει να στραφούμε στις εναλλακτικές πηγές, κάτι που έχουμε ήδη δρομολογήσει».

«Έχουμε ανθρώπους να χτίσουμε την Ελλάδα»

Σχετικά με τη ψήφιση των 3.6 δις, ο κ. Τσιρώνης, σημείωσε: «Ακόμη μια ερώτηση στη βάση ενός σεναρίου. Δεν έχουμε δει καν τα αντίμετρα. Η λογική λέει ξεφορτώνω παλιά υψηλότοκα ομόλογα με νέα χαμηλότοκα. Αυτοί που σε δανείζουν θέλουν να ξέρουν πως θα τα ξεπληρώσεις. Και σε αυτήν την περίπτωση όμως, το ζητούμενο είναι να μειωθεί το χρέος. Αυτό θα γίνει, αλλά μέχρι τότε η ελληνική οικονομία πρέπει να επιμείνει στο στόχο της, που είναι η στροφή στον πρωτογενή τομέα και στη βιώσιμη παραγωγή. Είναι ενθαρρυντικό που νέοι άνθρωποι έχουν μπει σε αυτή τη διαδικασία. Έχουμε ανθρώπους να χτίσουμε την Ελλάδα, καθώς επίσης έχουμε και πλεόνασμα επιστημόνων. Ο πρωτογενής τομέας δεν στηρίζεται τόσο στα μεροκάματα, αλλά στις μικρές επιχειρήσεις και φυσικά στους συνεταιρισμούς, όπου οι δυνατότητες είναι μεγάλες».",http://www.minagric.gr/index.php/el/the-ministry-2/grafeiotypou/sinentefxeis/4633-dt290317a
6,"Συνέντευξη Υπουργού Αγροτικής Ανάπτυξης και Τροφίμων, Βαγγέλη Αποστόλου, στο Ραδιοφωνικό Σταθμό ""Στο Κόκκινο"".",2/6/2017,Βαγγέλης Αποστόλου,"Ούτε ευρώ φόρος και προκαταβολή για το 95% των αγροτών - στα 65 εκατ. ευρώ οι επιστροφές

 syn apostolou060217

Παρά το ότι πέρυσι πέτυχαν να μην πληρώνει ούτε ευρώ φόρο το 95% των αγροτών και πανηγύριζαν ότι νίκησαν, φέτος οι πρωτοστάτες των κινητοποιήσεων δεν περιμένουν να δουν την υλοποίηση των αποφάσεων, σημείωσε ο υπουργός Αγροτικής Ανάπτυξης και Τροφίμων Β. Αποστόλου, μιλώντας Στο Κόκκινο και τους Π. Αγγελόπουλο και Γ. Τραπεζιώτη. Στα 65 εκατ. ευρώ οι επιστροφές, όπως ανέφερε.

Σχολιάζοντας το φαινόμενο των περιοδικά επαναλαμβανόμενων αγροτικών κινητοποιήσεων, ο κ.Αποστόλου σημείωσε ότι υπάρχει μία περίοδος όπου αποτιμάται το εισόδημα της περασμένης χρονιάς και υπάρχουν σίγουρα αγρότες που δεν έχουν τις δυνατότητες που θα ήθελαν, καθώς το αγροτικό εισόδημα είναι πολύ πιο μικρό από των υπόλοιπων Ελλήνων.

Από την άλλη, αυτό που δεν έχει γίνει κατανοητό από τους πρωτοστάτες των νέων κινητοποιήσεων είναι ότι αυτά που σήμερα παρουσιάζουν ως αιτήματα ήδη έχουν συζητηθεί πέρυσι, έχουν υπάρξει δεσμεύσεις από τον πρωθυπουργό και για την μεγάλη πλειοψηφία είτε υπήρξαν λύσεις άμεσα είτε δρομολογήθηκαν, σε φορολογικό, ασφαλιστικό και ενισχύσεις.

«Οι ίδιοι θεώρησαν νίκη το φορολογικό πέρυσι, όταν ανακοινώθηκε το ατομικό αφορολόγητο των 8.600 ως 9.500 ευρώ ... πανηγύριζαν ότι νίκησαν. Γιατί δεν περιμένουν να δουν την υλοποίηση, που αρχίζει φέτος; Να δουν το αποτέλεσμα;» αναρωτήθηκε ο κ.Αποστόλου.

Υπάρχει μεγάλο όφελος και τεκμηριώνεται από τις τελευταίες δηλώσεις εισοδήματος, όπως είπε, καθώς το 95% δεν θα πληρώσει ούτε ένα ευρώ φόρο, ενώ επιπρόσθετα, λόγω της μηδενικής φορολογίας δεν θα υπάρξει προκαταβολή και αντίστοιχα με τον συμψηφισμό θα είναι μεγάλη η επιστροφή φόρου, πάνω από 65 εκατ. ευρώ, εκτίμησε ο υπουργός.

«Πρώτα μπλόκα, μετά διάλογος» η στάση του 2%-3% που θίγεται

Το υπόλοιπο 5% των αγροτών δεν μπορεί να λέει ότι εκπροσωπεί το χώρο, υπερασπίζεται τους μικρομεσαίους, υπογράμμισε. Ακόμη και αυτοί που είναι πάνω από τις 9.500 ευρώ, αλλά και ως τις 20.000-25.000 ευρώ, έχουν και αυτοί αυξημένο αφορολόγητο. Μπορεί να κινητοποιεί και να επηρεάζει καταστάσεις το 2%-3% των αγροτών που δηλώνει πάνω από 25.000-30.000 ευρώ; αναρωτήθηκε.

Ο κ.Αποστόλου σημείωσε ότι έγινε σειρά προσπαθειών διαλόγου, αλλά η στάση που καταγράφηκε ήταν «πρώτα θα στηθούν τα μπλόκα, θα γίνουν οι κινητοποιήσεις και μετά». Έγινε προ ημερησίας διάταξης συζήτηση στη Βουλή και ενημερώθηκαν για τις θέσεις των κομμάτων, συνέχισε, προτείνοντας εάν υπάρχει αίτημα για περαιτέρω διάλογο να ζητήσει ο ίδιος ως υπουργός συζήτηση στην Επιτροπή Παραγωγής και Εμπορίου της Βουλής, όπου θα εκπροσωπηθούν οι αγρότες όπως αυτοί θα επιλέξουν.

«Θέλουν να έρθουν στο υπουργείο; Να έρθουν ... το αίτημα για συνάντηση με τον πρωθυπουργό θα το αντιμετωπίσει ο ίδιος ... δεν έχουμε δημιουργήσει το παραμικρό πρόβλημα, αλλά κάποια στιγμή θα πάρουμε μία απόφαση» συνέχισε, «δίπλα υπάρχει μία κοινωνία που υποφέρει περισσότερο από αυτούς, πρέπει να ληφθεί υπόψιν αυτό».

Κρίσιμα θέματα η διακίνηση και το κόστος

Ο κ.Αποστόλου σημείωσε ότι υπάρχει μείζον θέμα με την διακίνηση των προϊόντων και η αξία της αγροτικής παραγωγής είναι πολύ μεγαλύτερη από αυτή που δηλώνεται, με θύμα τον ίδιο τον αγρότη.

Οι αγρότες επιβαρύνονται με 24% ΦΠΑ, αλλά χωρίς βιβλία εσόδων εξόδων δεν μπορούν να το εισπράξουν ενώ ο καταναλωτής το πληρώνει. Είναι κρίσιμο να οργανωθούν οι αγρότες ξανά, υπογράμμισε.

Ακόμη σοβαρότερο είναι το θέμα του κόστους παραγωγής, που απαιτεί κινήσεις, όπως η κάρτα αγρότη, που έρχεται να αντικαταστήσει το χρηματοδοτικό εργαλείο της Αγροτικής Τράπεζας. Μετά την κατάργησή της, ο αγροτικός κόσμος έμεινε ξεκρέμαστος, τόνισε ο κ.Αποστόλου.

Με την κάρτα αγρότη δίνεται η δυνατότητα, η βασική ενίσχυση, που αποτελεί το 80% της συνολικής ενίσχυσης που παίρνει ένας αγρότης, να χρησιμοποιείται άμεσα ως ρευστό, προκειμένου να μπορεί να αγοράζει τα εφόδια που χρειάζεται διεκδικώντας έκπτωση, κάτι που δεν είναι εφικτό όταν οι αγορές γίνονται με πίστωση, όπως είπε.

Σύσκεψη για το εργόσημο

Αναφέρθηκε επίσης στο πρόβλημα της χρήσης του εργόσημου, για την ασφάλιση των εργαζόμενων στην γεωργία, ειδικά για την νόμιμη αμοιβή των οικονομικών μεταναστών.

Η προσπάθεια να καλυφθούν σύννομα τα μέλη των αγροτικών οικογενειών που εργάζονται, θα είναι το αντικείμενο επικείμενης σύσκεψης με τα συναρμόδια υπουργεία, είπε ο κ.Αποστόλου, με «το θέμα της συζύγου να είναι δυσκολότερο από αυτό των παιδιών ... ίσως επιμερίσουμε το εισόδημα», όπως ανέφερε.

Υπογράμμισε ωστόσο ότι «δεν μπορούμε να αποστερήσουμε γενικά το ασφαλιστικό από τα έσοδα ... να το καταλάβουν οι αγρότες ... το 50% των κεφαλαίων των Ταμείων, το 90% του πρώην ΟΓΑ, προέρχεται από τον προϋπολογισμό ... Θα πρέπει να δουν τον κοινωνικό χαρακτήρα, ότι αφορά το θείο τους, τη γιαγιά τους ... δεν θα πρέπει με όλους αυτούς να έχουμε και μία αλληλεγγύη;».

Κόστος παραγωγής, επενδύσεις και ειδικός φόρος στο κρασί

Το βασικό πρόβλημα είναι το κόστος παραγωγής. Για το κομμάτι της φυτικής παραγωγής, ο υπουργός τόνισε ότι πρέπει να γίνει μείωση του κόστους ενέργειας, ενώ για το κομμάτι της ζωικής παραγωγής, είπε ότι πρέπει να γίνει μείωση του κόστους ζωοτροφών. Στο θέμα που αφορά το πετρέλαιο και την ηλεκτρική ενέργεια, είπε ότι έχει προχωρήσει η θεσμοθέτηση της εγκατάστασης ανανεώσιμων πηγών ενέργειας, δηλαδή φωτοβολταϊκών τόξων από συμπράξεις αγροτών ή συνεταιρισμούς.

Εντός του 2017 θα γίνει μια αναθεώρηση, για την οποία έχουν κατατεθεί προτάσεις για το πρόγραμμα αγροτικής ανάπτυξης που είναι συνολικά 4,7 δισ. ευρώ και θα αναμοχλεύσει πάνω από 6 δισ. πόρους για την επόμενη τετραετία. Για το κομμάτι που αφορά τις ενισχύσεις, το υπουργείο προσπαθεί να διευκολύνει κυρίως τους νέους αγρότες, όπως είπε.

Όσον αφορά τον ειδικό φόρο στο κρασί, ο κ. Αποστόλου σημείωσε πως εντός του 2017 θα επανεξετάσει την κατάργησή του, εφόσον δεν υπήρξαν τα αναμενόμενα έσοδα.",http://www.minagric.gr/index.php/el/the-ministry-2/grafeiotypou/sinentefxeis/4325-syn-apostolou060217
7,"Συνέντευξη Αν. ΥΠΑΑΤ, Γιάννη Τσιρώνη, στην ΕΡΤ (24/01/17)",1/25/2017,Γιάννης Τσιρώνης,"Να εξειδικεύσουμε τους στόχους, να περιορίσουμε τις γενικεύσεις

«Είναι προβληματικό το γεγονός ότι δεν υπάρχει ενιαία αντίληψη στο αγροτικό κίνημα και γι’ αυτό είμαστε σε συνεχή διάλογο με τους αγρότες», δήλωσε μεταξύ άλλων ο Αν. Υπουργός Αγροτικής Ανάπτυξης και Τροφίμων, Γιάννης Τσιρώνης, στην πρωινή ζώνη της ΕΡΤ1 την Τρίτη, προσθέτοντας ότι «στους τομείς που για δεκαετίες χωλαίναμε, καταφέρνουμε και βελτιώνουμε τα πράγματα».

Στόχος μας είναι να αποζημιώσουμε το χιονιά σε λιγότερο από 6 μήνες, όταν πέρσι οι αποζημιώσεις δόθηκαν στο 7μηνο, ενώ παλαιότερα περνούσε ολόκληρος χρόνος.

Εμείς πιστεύουμε ότι ο ΕΛΓΑ πρέπει να είναι πλάι στον αγρότη» και συμπλήρωσε. «Αντίπαλος των αγροτών είναι η νεοφιλελεύθερη πολιτική, όχι οι αγρότες των άλλων χωρών. Είναι λάθος τακτική ο μηδενισμός και η απαξίωση. Η ΚΑΠ έχει στόχο να προετοιμάσει τον αγροτικό κόσμο για τις προκλήσεις που ούτως ή άλλως θα αντιμετωπίσουμε στις διεθνείς αγορές. Για να γίνουμε πιο ανταγωνιστικοί και να διατηρήσουμε ένα υψηλό επίπεδο αγροτικής παραγωγής τόσο ποιοτικά όσο και ποσοτικά. Παρά τις διαφωνίες μας σε κάποια σημεία με την Κοινή Αγροτική Πολιτική, θέλουμε να υπάρχει, διότι δημιουργήθηκε από την αναγκαιότητα σχεδιασμού. Χωρίς πολιτική οδηγούμαστε στον άγριο ανταγωνισμό μεταξύ αγροτών των άλλων χωρών» ενώ πρόσθεσε ότι για τα «λάθος προϊόντα» έχουν ευθύνες οι δικοί μας υπουργοί και όχι η Ευρώπη. «Δεν έχω αντίπαλο τον Γάλλο ή τον Γερμανό αγρότη, αλλά τη νεοφιλελεύθερη πολιτική και αυτή πρέπει να κτυπάμε. Άλλωστε, εντός της Ε.Ε. η χώρα μας πήρε φέτος 17 δις., ενώ το αγροτικό εισόδημα αυξήθηκε».

Για το θέμα των τεκμηρίων, ο κ. Τσιρώνης υπογράμμισε ότι δεν άλλαξε από πέρσι. «Το τεκμαρτό εισόδημα έχει σημασία όταν δεν έχουμε καταφέρει να απαλλάξουμε την Ελλάδα από τη φοροδιαφυγή. Για πρώτη φορά το 2016 καταφέραμε και σπάσαμε τη φοροδιαφυγή. Αν η μάχη κατά της φοροδιαφυγής αποδώσει το ίδιο και το 2017 τότε μπορούμε να το συζητήσουμε». Αν και ο υπουργός άφησε ανοικτό το θέμα να συζητηθεί μέσα στο 2017, σημείωσε ότι «αυτή τη στιγμή η Ελλάδα δεν είναι έτοιμη να καταργήσει το τεκμαρτό». «Είναι σημαντικό, τόνισε ο κ. Τσιρώνης, ότι «φέτος το αγροτικό εισόδημα αυξήθηκε, προσθέτοντας ότι «οι αγρότες πήραν 3,7 δις από την Ε.Ε, ενώ ευνοημένοι ήταν κυρίως οι μικροί αγρότες. Καμία άλλη κοινωνική ομάδα δεν πήρε φέτος 3,7 δις. Παράλληλα 130 εκ. έχουν πιστωθεί για το πετρέλαιο στους αγρότες και ήδη μοιράζεται η επιστροφή για το 2013 – 2014».

«Μεγάλο πρόβλημα του αγρότη» χαρακτήρισε ο υπουργός «το υψηλό κόστος εισροών» τονίζοντας ότι «το μεγαλύτερο κόστος είναι οι ζωοτροφές και όχι το πετρέλαιο», επισημαίνοντας πως «ένα από τα σοβαρότατα προβλήματα του αγροτικού κόσμου είναι ότι το προϊόν δεν πιάνει καλή θέση στο σούπερ μάρκετ και ο αγρότης δεν παίρνει τιμή καθαρή. Οι σύγχρονες ευρωπαϊκές και παγκόσμιες τάσεις καλούν τον Έλληνα αγρότη να εγκαταλείψει το προφίλ του παραδοσιακού αγρότη-παραγωγού και να μεταμορφωθεί στον αγρότη-επιχειρηματία. Άρα κρίνεται επιτακτική η αναγκαιότητα της ενίσχυσης των ελληνικών logistics, με στόχο να υπάρχει σταθερό προϊόν κατευθείαν στην λιανική. Οι λέξεις κλειδιά είναι, αγροτική επιχειρηματικότητα, αγροτικά προϊόντα, ηλεκτρονικό εμπόριο αγροτικών προϊόντων, εφοδιαστική αλυσίδα αγροτικών προϊόντων».

Ο κ. Τσιρώνης ενημέρωσε τελειώνοντας, ότι για τις «σταβλικές εγκαταστάσεις τους επόμενους μήνες θα έχουμε ένα καλό αποτέλεσμα» ενώ αναφορικά με τις ελληνοποιήσεις σημείωσε ότι το πρόβλημα είναι κομβικής σημασίας και μπορεί να αντιμετωπιστεί αποτελεσματικά με ελέγχους σε σφαγεία και κρεοπωλεία καθώς και τσιπάκι στα ζώα. Επιπλέον, όπως είπε, «αν στην απόδειξη αναγράφεται ότι πρόκειται για ελληνικό κρέας, τότε, μόνο αυτό το μέτρο μπορεί να φέρει πολλαπλάσια έσοδα στους αγρότες, από το πετρέλαιο και αυτό όπως υποστήριξε είναι «κάτι που μπορούμε άμεσα να κάνουμε». Κλείνοντας τη συνέντευξη ο κ. Τσιρώνης επανέλαβε για μια ακόμη φορά ότι εκτός από τους αγρότες, νοοτροπία θα πρέπει να αλλάξει και η κοινωνία απέναντί τους, αποδίδοντας τη σημασία και το σεβασμό που τους αξίζει. Η γη προσφέρει, ο αγρότης παράγει και όλοι μαζί τους οφείλουμε την επιβίωσή μας.",http://www.minagric.gr/index.php/el/the-ministry-2/grafeiotypou/sinentefxeis/4278-syn250117
8,"Συνέντευξη Αν. ΥΠΑΑΤ, Γιάννη Τσιρώνη, στον ΣΚΑΙ (23/01/17)",1/24/2017,Γιάννης Τσιρώνης,"Οξυγόνο της δημοκρατίας οι κινητοποιήσεις, αλλά και οξυγόνο της οικονομίας η αγροτική μας ανάπτυξη

«Οξυγόνο της δημοκρατίας οι κινητοποιήσεις, αλλά εξίσου σημαντικός και κομβικός σε αυτή τη δύσκολη οικονομική συγκυρία για τη χώρα είναι και ο ρόλος του αγροτικού τομέα», δήλωσε μεταξύ άλλων, σε συνέντευξή του στον Σκάι και στην εκπομπή «Αταίριαστοι», ο αναπληρωτής Υπουργός Αγροτικής Ανάπτυξης και Τροφίμων, Γιάννης Τσιρώνης, με αφορμή την απόφαση των αγροτών να βγουν στους δρόμους. Διευκρίνισε πάντως ότι πρέπει να γίνει σαφές και ποια είναι η στόχευση των παραγωγών. «Γιατί γίνεται η κινητοποίηση; Σε κάποια αιτήματα όπως στο φορολογικό – ασφαλιστικό, είχαμε συμφωνήσει από πέρσι και τα τηρούμε μέχρι κεραίας, σε κάποια άλλα όπως η έξοδος από το ευρώ δεν συμφωνώ» τόνισε ο Υπουργός.

«Στις συναντήσεις που έχω με τους αγρότες, υπάρχει κοινή διαπίστωση ότι υπάρχουν προβλήματα δεκαετιών που δε λύνονται από τη μια στιγμή στην άλλη. Οι περισσότεροι αγρότες μου λένε ότι δεν επιβαρύνονται από το φορολογικό, ενώ για το ασφαλιστικό συμφωνούμε ότι το πρόβλημα είναι μεγαλύτερο, αλλά έπρεπε κάποια στιγμή να μεταρρυθμιστεί». Αν κάποιοι αγρότες, με υψηλότερα εισοδήματα, έχουν μεγαλύτερες εισφορές, αυτό συμβαίνει για να μπορούν να ικανοποιηθούν ασφαλιστικά οι αγρότες με τα χαμηλά εισοδήματα, που αποτελούν και την πλειοψηφία των αγροτών. Αλλιώς ας μας υποδείξουν άλλο κουμπαρά για να είναι βιώσιμο το ασφαλιστικό»

Για τα μπλόκα που άρχισαν να στήνονται, ο κ. Τσιρώνης σημείωσε. «Ανεξάρτητα με τη μαζικότητα των κινητοποιήσεων και τις αναλύσεις περί άδικων ή δίκαιων αιτημάτων, τα συμπεράσματα είναι σχετικά, όταν τα αιτήματα υπερβαίνουν της δυνατότητες της οικονομίας μας. Αν δεν βελτιωθεί η οικονομία, δε μπορούν να ικανοποιηθούν τα αιτήματα. Το στοίχημα για εμάς που είναι κοινό με τους αγρότες, είναι οι μεταρρυθμίσεις. Το μείζον πρόβλημα για την αγροτική μας παραγωγή είναι ότι δεν μπαίνουν δυναμικά τα ελληνικά προϊόντα στη ξένη αγορά. Όταν μάλιστα όλες οι μελέτες αλλά και η διεθνής πρακτική υποστηρίζουν ότι ο πρωτογενής τομέας πρέπει, στην παρούσα φάση, να αποτελέσει έναν από τους βασικούς μοχλούς για την επανεκκίνηση της ελληνικής οικονομίας και τη μετάβαση από τη στασιμότητα στην ανάπτυξη. Η μετάβαση όμως αυτή, δε μπορεί να γίνει με τους όρους και τις προϋποθέσεις περασμένων δεκαετιών. Ο σύγχρονος αγροτικός τομέας για να επιτύχει οφείλει να ακολουθήσει ένα σύνθετο πρότυπο, πάνω στο τρίπτυχο: Πρωτογενής παραγωγή, Δευτερογενής, δηλαδή μεταποίηση, καινοτομικά προϊόντα και συσκευασία και Τριτογενής, που σημαίνει σύγχρονη διαχείριση προϊόντων άρα logistics, marketing, εξαγωγές κ.ά). Το τρίπτυχο αυτό πρέπει να δουλέψει και να συνεργαστεί.

Ολοκληρώνοντας ο κ. Τσιρώνης, τόνισε ότι «ανεξάρτητα με τις κινητοποιήσεις, υπάρχει ενιαία και κοινή θέση με τους αγρότες να συνεχίσουμε τη συνεργασία ώστε να αναπτύξουμε και να αξιοποιήσουμε την αγροτική μας παραγωγή, σε όφελος τόσο των αγροτών όσο και της εθνικής μας οικονομίας». Τέλος σε ότι αφορά τις φήμες περί διαζυγίου Οικολόγων Πράσινων και Σύριζα, ο κ. Τσιρώνης δήλωσε ότι «δεν υπήρξε τέτοια απόφαση ενώ αναμένεται το Συνέδριο των Οικολόγων Πράσινων».",http://www.minagric.gr/index.php/el/the-ministry-2/grafeiotypou/sinentefxeis/4265-dt240117
9,"Συνέντευξη Αν. ΥΠΑΑΤ, Γ. Τσιρώνη, για την κτηνοτροφία, στο τεύχοςMeat News Ιανουαρίου και στον δημοσιογράφο Γ. Κατερίνη",1/23/2017,Γιάννης Τσιρώνης,"Η συνεργατικότητα μπορεί να δώσει ώθηση στην ελληνική παραγωγή

Τις άμεσες προτεραιότητες για την κτηνοτροφία παρουσιάζει στη συνέντευξη που παραχώρησε στο Meat News, o αρμόδιος αναπληρωτής υπουργός Αγροτικής Ανάπτυξης και Τροφίμων, Γιάννης Τσιρώνης. Ο κ. Τσιρώνης δίνει μεγάλη σημασία στην αδειοδότηση των σταβλικών εγκαταστάσεων μέσα από απλοποιημένες διαδικασίες, ενώ δεν διστάζει να πάρει θέση σε όλα τα τρέχοντα θέματα, όπως η αύξηση του ΦΠΑ στα ζώντα ζώα, που τη θεωρεί μια μεγάλη ήττα στη διαπραγμάτευση με τους δανειστές που ευνοεί τις εισαγωγές. Σημαντική είναι και η επισήμανσή του για την ανάγκη τόνωσης των συνεργατικών λύσεων, ώστε να αντιμετωπιστεί το κόστος παραγωγής και να τονωθεί η εγχώρια παραγωγή.

Meat News: Κύριε υπουργέ, θα θέλαμε να μας περιγράψετε τις προτεραιότητές σας για την κτηνοτροφία.

Γιάννης Τσιρώνης: Η πιο σημαντική προτεραιότητα αυτή τη στιγμή είναι η αδειοδότηση των σταβλικών εγκαταστάσεων, που νομίζω ότι μπορεί να λυθεί σε σύντομο διάστημα. Σε δεύτερο επίπεδο προτεραιότητα είναι η μείωση των εισροών και η βελτίωση της ανταγωνιστικότητας των εκροών μέσω καλής δικτύωσης και καλής τιμής αγοράς στη λιανική. Θεωρώ ότι οι παραγωγοί μας αντιμετωπίζουν σύνθετα προβλήματα, όπως το εξής απλό παράδειγμα: Φεύγει ένα αρνί από την Ιεράπετρα για να σφαχτεί στο Ηράκλειο και επιστρέφει σε ψυγείο για να πωληθεί στην Ιεράπετρα. Τέτοια ζητήματα για μένα είναι πρώτης προτεραιότητας, αλλά δεν μπορούν να λυθούν αύριο το πρωί. Το θέμα των σφαγείων είναι πολύ σοβαρό και υπάρχουν προτάσεις για κινητά σφαγεία, υπάρχουν προτάσεις για ένα μεγάλο σφαγείο σε όλη την Ελλάδα που να υποδέχεται όλα τα ζώντα ζώα και να έχει καλύτερες συνθήκες, υπάρχουν αντικρουόμενες απόψεις και πιστεύω μέσα από την ποικιλότητα των απόψεων θα βρεθεί η συναίνεση.

Άμεσης προτεραιότητας είναι να μπορέσουμε να κάνουμε μια καλή έρευνα για ανάδειξη ντόπιων ενδημικών ειδών. Επειδή μιλάμε για τροφή πρέπει να καταλαβαίνουμε ότι αν ένα προϊόν έχει γευστικά πλεονεκτήματα, τότε μπορεί να κερδίσει την αγορά. Αν εξασφαλίσουμε αυτόν τον παράγοντα τότε μέσα από έρευνα αγοράς μπορούμε να δούμε αν π.χ. το Καλαρρύτικο μπορεί να πετύχει μια ψηλότερη τιμή και μπορεί να διεισδύσει στο τουριστικό προϊόν.

Τελευταίο ζήτημα που είναι άμεσης προτεραιότητας είναι οι ελληνοποιήσεις και η διασφάλιση του καταναλωτή για το τι τελικά αγοράζει. Έχω καταγγελία ότι αγοράζει ένας καταναλωτής βόειο κρέας και δεν συνειδητοποιεί ότι εκείνη τη στιγμή αγοράζει μια γριά αγελάδα και όχι μοσχαράκι. Θα πρέπει να κατοχυρώσουμε ότι όταν αγοράζει κάποιος ελληνικό προϊόν είναι ελληνικό και όταν αυτή τη στιγμή ξέρουμε ότι το ελληνικό προϊόν είναι το 20% της αγοράς και ο κόσμος πιστεύει ότι κατά 80% είναι ελληνικό, τότε κάτι πάει στραβά. Κι εδώ υπάρχουν πολλές προτάσεις και νομίζω ότι η Διεπαγγελματική θα βοηθήσει. Είμαι υπέρμαχος της ιχνηλασιμότητας του ζώου και εννοώ την ηλεκτρονική ιχνηλασιμότητα και όχι το ενώτιο, το οποίο ξέρουμε όλοι ότι παραβιάζεται. Πρέπει να κατοχυρώσουμε πρώτα στον παραγωγό την ηλεκτρονική ταυτότητα του ζώου και αυτό να συνοδευτεί με μια βελτίωση της σήμανσης σε λογιστικό επίπεδο στον τελικό καταναλωτή, με συγκεκριμένη αναφορά σε κάθε προϊόν στην ταμειακή μηχανή.

Meat News: Αναφερθήκατε στο θέμα των σταβλικών εγκαταστάσεων, το οποίο μέχρι σήμερα απλά παίρνει παρατάσεις. Πώς ακριβώς βλέπετε να προχωρά αυτό το θέμα;

Γιάννης Τσιρώνης: Επειδή ήμουν σε ένα υπουργείο –του Περιβάλλοντος- και ήμουν ο άμεσα αρμόδιος του θέματος, είχα μια φιλοσοφία, την οποία όσο πρόλαβα την πέρασα σε σημαντικό βαθμό σε όλους τους τομείς που δραστηριοποιήθηκα. H φιλοσοφία μου είναι ότι οποτεδήποτε υπάρχει μια δραστηριότητα που είναι ολιγοπαραμετρική ως προς το περιβαλλοντικό της αποτύπωμα, μπορεί να υπάρχει μια τυποποίηση και υπάρχει αυτή η πρόβλεψη, με τις πρότυπες περιβαλλοντικές δεσμεύσεις (ΠΠΔ). Αυτό σημαίνει ότι όταν εγώ θέλω να φτιάξω μια νέα μονάδα, έχω τη δυνατότητα να ακολουθήσω το πρότυπο και να δηλώσω ότι έχω τηρήσει αυτές τις δεσμεύσεις. Έτσι αποφεύγεται η διαδικασία της αδειοδότησης. Απλά δηλώνεται η τοποθεσία που είναι ιδιοκτησία ή μου έχει παραχωρηθεί με τα αναγκαία έγγραφα και αυτομάτως κάνω την εγκατάσταση. Αν τώρα μια περιοχή εντάσσεται στις προστατευόμενες περιοχές Natura, εκεί είναι προφανές ότι ο ίδιος ο φορέας και το σχετικό Π.Δ. σου δίνει τις προδιαγραφές για το τι επιτρέπεται. Και πρέπει να πούμε ότι παραδοσιακά στις περιοχές Natura υπήρχαν τέτοιες δραστηριότητες.

Τώρα υπάρχει ένα πρόβλημα καθυστέρησης από κάποιες υπηρεσίες π.χ. αρχαιολογικές υπηρεσίες, δασαρχεία κ.λπ. Θεωρώ ότι εκεί η νομοθεσία πρέπει να βελτιωθεί, να μετρηθεί ο όγκος δουλειάς μιας υπηρεσίας και να βρούμε ένα εύλογο χρονικό διάστημα όπου η υπηρεσία θα πρέπει να εκφράσει την αντίρρησή της, π.χ. ένα – δυο μήνες, μετά την παρέλευση του οποίου να θεωρείται ότι είναι θετική η γνώμη της. Δυστυχώς η πείρα έχει δείξει ότι αυτές οι καθυστερήσεις, οι οποίες κρύβονται πίσω από το «φερετζέ» της περιβαλλοντικής ευαισθησίας, ήταν πεδίο υπόθαλψης διαφθοράς και διαπλοκής, που για μένα είναι το καρκίνωμα που κατέστρεψε την πατρίδα μας. Η λογική μας είναι να είναι πολύ εύκολη η αδειοδότηση και πολύ αυστηρός ο έλεγχος. Οι άνθρωποι που καταναλώνουν ώρες επί ωρών να κοιτάνε χαρτιά, θα πρέπει να βγουν στο πεδίο και να ελέγξουν αν αυτό που δεσμεύτηκε ο κάθε παραγωγός, το έχει κάνει.

Πολύ γρήγορα θα λήξουμε επίσης και το θέμα των εγκυκλίων που απαιτούνται για τις υφιστάμενες εγκαταστάσεις, τις οποίες δεν μπορούμε να τις πειράξουμε, ακόμα κι αν γύρω-γύρω χτίστηκε οικισμός. Δεν είναι δυνατόν να μπαίνουν περιορισμοί να απομακρυνθούν οι κτηνοτροφικές εγκαταστάσεις, από ανθρώπους που έχτισαν εκτός σχεδίου σε αγροτική γη. Όποιος επέλεξε να κτίσει σε τέτοια περιοχή θα πρέπει να ανεχτεί και αυτές τις δραστηριότητες.

Meat News: Είπατε κι εσείς πιο πριν για το ιδιαίτερα ελλειμματικό κτηνοτροφικό προϊόν της χώρας και θέσατε προτεραιότητα για μείωση των εισροών και αύξηση των εκροών. Πώς θα μπορούσε να γίνει αυτό;

Γιάννης Τσιρώνης: Ένα εργαλείο είναι η «κάρτα του αγρότη». Επειδή είναι χαμηλότοκη δίνει τη δυνατότητα να κλείνει ο παραγωγός μια συμφωνία χωρίς να έχει πάρει ακόμα την επιδότηση ή τα έσοδά του από την παραγωγή του. Αυτή είναι μια άμεση ανακούφιση ρευστότητας. Η πιο μόνιμη λύση είναι η συνεργατικότητα, το συνεταιρίζεσθαι. Δεν είναι δυνατόν να αγοράζουμε φάρμακο στην Ελλάδα 150 ευρώ, όταν στη Βουλγαρία κάνει 40. Όλα τα φάρμακά μας είναι από 200 έως 300% επάνω. Οι ζωοτροφές επίσης είναι πιο ακριβές σχεδόν 10% από τον ανταγωνισμό μας και ξέρουμε ότι αποτελούν το 70% του συνολικού κόστους των κτηνοτρόφων. Θα πρέπει να ασχοληθούμε και να δούμε σε συνεργασία με τους εμπόρους ώστε με κατάλληλο logistic να πετύχουμε καλύτερη τιμή. Η λύση, όπως είπα, είναι η συνεργατικότητα.

Ένα ακόμα ζήτημα είναι με τα σφαγεία, που κι εκεί χρειάζεται συνεργατικότητα. Στα σφαγεία ένα επιπλέον ζήτημα είναι ότι δεν αξιοποιούνται τα υποπροϊόντα. Οι ίδιοι οι παραγωγοί μου λένε ότι π.χ. στην Ολλανδία τα υποπροϊόντα είναι το 40% του τζίρου των σφαγείων.

Meat News: Σίγουρα σας έχουν θέσει οι κτηνοτρόφοι τα προβλήματα με τα κτηνοτροφικά και πτηνοτροφικά δάνεια, τα οποία τους «πνίγουν». Επίσης υπάρχει το σοβαρό πρόβλημα με την αύξηση του ΦΠΑ στα ζώντα ζώα, που δημιουργεί μεγάλη στρέβλωση στην αγορά. Αν και τα δυο θέματα αγγίζουν τα οικονομικά υπουργεία, εσείς πώς σκέφτεστε να τα αντιμετωπίσετε;

Γιάννης Τσιρώνης: Για το θέμα του ΦΠΑ εγώ ήμουν από τους πρώτους που το αντιμετώπισα πέρσι στο τέλος Ιουλίου και αμέσως επικοινώνησα με τον συνάδελφό μου, τον κ. Τσακαλώτο, μεταφέροντάς του ότι αυτό είναι λάθος και αδικεί τον μικρό παραγωγό και δεν δημιουργεί κανένα δημοσιονομικό όφελος. Με λύπη μου σας λέω ότι μου διευκρίνισε πως δόθηκε μάχη γι αυτό και οι εκπρόσωποι των δανειστών ήταν ανένδοτοι. Έχω πει επανειλημμένα ότι οι θεσμοί δεν έρχονται να βοηθήσουν την Ελλάδα, απλά η Ελλάδα βρίσκεται στην ανάγκη τους και αυτοί οι άνθρωποι έρχονται και έχουν στο μυαλό τους τα συμφέροντα των δικών τους χωρών. Εκ προοιμίου σας λέω ότι αυτοί οι εκπρόσωποι των θεσμών κοιτούν να εξυπηρετήσουν τα κρέατα των δικών τους χωρών, είναι προφανές ότι αυτή η διαφοροποίηση του ΦΠΑ ευνοεί τις εισαγωγές. Ας μην έχουμε καμιά αυταπάτη για το πώς λειτουργούν οι θεσμοί, βρεθήκαμε σε ανάγκη και μας γονατίζουν. Και πρέπει να καταλάβουν οι φίλοι μας οι παραγωγοί ότι αν πηγαίναμε σε μνημόνιο με δραχμή, θα ήταν ένα εφιαλτικό σενάριο που έπρεπε να το αποτρέψουμε και γι αυτό δεχτήκαμε κάποιες ήττες για να σώσουμε υπέρτερα πράγματα. Αυτό ακριβώς ήταν μια ήττα και θα πρέπει να είμαστε τίμιοι με τους πολίτες.

Όσο αφορά τα δάνεια, έχω εισηγηθεί από το προηγούμενο υπουργείο με θετική ανταπόκριση και ο αρμόδιος αντιπρόεδρος της κυβέρνησης, ο κ. Δραγασάκης, μου είπε να το επισπεύσω, να ιδρυθεί και στην Ελλάδα μια «ηθική» τράπεζα. Είναι ένας όρος που αφορά πιστωτικά ιδρύματα που δεν δανειοδοτούν με κριτήριο την πιστοληπτική ικανότητα. Κάποιος που είναι ακτήμων, ή που έχει κόκκινα δάνεια σε μια άλλη τράπεζα και είναι στον Τειρεσία μπορεί να δανειοδοτηθεί με κριτήριο τη βιωσιμότητα της πρότασης και από περιβαλλοντική και από κοινωνική και από οικονομική άποψη. Δεύτερη διαφοροποίηση αυτών των τραπεζών είναι ότι το τοκοχρεολύσιο δεν είναι με βάση αυτό που έχεις δανειστεί, αλλά με το πώς πήγε η χρονιά. Που σημαίνει ότι αν εγώ έχω διπλάσια παραγωγή φέτος μπορεί να πληρώσω διπλάσιο τοκοχρεολύσιο κι αν έχω την επόμενη χρονιά μειωμένη παραγωγή θα πληρώσω μειωμένο τοκοχρεολύσιο. Μια τέτοια τράπεζα νομίζω ότι είναι απόλυτα αναγκαία στη χώρα μας, υπάρχουν στην Ισπανία, στην Ιταλία και βέβαια ξεκίνησαν από την Ινδία και το Μπαγκλαντές. Έχω ρίξει στο τραπέζι αυτή την πρόταση και μπορεί να συνεισφέρει το Υπουργείο μας που έχει τεράστια ακίνητη περιουσία, η Εκκλησία και το Πράσινο Ταμείο που συγκεντρώνει μεγάλα ποσά και μένουν αναξιοποίητα.",http://www.minagric.gr/index.php/el/the-ministry-2/grafeiotypou/sinentefxeis/4264-dt230117a
10,"Συνέντευξη Αν. ΥΠΑΑΤ, Γ. Τσιρώνη, στην Βραδυνή της Κυριακής (22/1) και στον δημοσιογράφο Β. Παπαδημητρίου",1/23/2017,Γιάννης Τσιρώνης,"Έχουμε τεράστιες δυνατότητες, αρκεί να δούμε τα διαχρονικά προβλήματα χωρίς
παρωπίδες και μικροκομματική διάθεση

""Είμαστε έτοιμοι να συζητήσουμε περαιτέρω ελαφρύνσεις με τον αγροτικό κόσμο, αν συνεχιστεί η μείωση της φοροδιαφυγής και κλείσει θετικά ο προϋπολογισμός του 2017"". 
Μήνυμα στους αγρότες, μέσω της ""ΒτΚ"" στέλνει ο αναπληρωτής υπουργός Αγροτικής Ανάπτυξης Γιάννης Τσιρώνης. Οι οικολόγος υπουργός, ανακοινώνει, επίσης, πως μέσα στις επόμενες ημέρες θα δοθεί η αποπληρωμή για το πετρέλαιο των ετών 2013, 2014. 
Αποκαλύπτει, ακόμη, πως κάποιοι δημόσιοι υπάλληλοι ""γραφειοκράτες αντιμετωπίζουν τον παραγωγό και τον αγρότη ως απατεώνα"" καθυστερώντας ουσιαστικά την αποπληρωμή παλαιών οφειλών!

Κατηγορείται η κυβέρνηση πως με τις παρεμβάσεις στο χώρο τύπου επιδιώκει, ή να απαξιώσει αντίθετη προς αυτή μέσα-περίπτωση ΜΕΓΚΑ-ή να ελέγξει -περίπτωση ΔΟΛ. Ποια είναι η άποψη σας;

Οι κατηγορίες σε βάρος της κυβέρνησης για δήθεν απόπειρα χειραγώγησης του Τύπου, θα προκαλούσαν γέλιο εάν δεν γίνονταν από όσους επί δεκαετίες μετέτρεψαν πολλά από τα σημαντικότερα ΜΜΕ, σε κρατικοδίαιτους χειροκροτητές του καθεστώτος τους. Οι Ελληνίδες και οι Έλληνες γνωρίζουν καλά με ποιες πολιτικές πιέσεις δόθηκαν θαλασσοδάνεια σε ΜΜΕ για να παραπληροφορούν τους πολίτες. Θύμισα στην Βουλή την γιγαντιαία «αρπαχτή» των Ολυμπιακών αγώνων, όταν κάθε αντίθετη και έντιμη φωνή αποκλείστηκε από τα ΜΜΕ. Τους τελευταίους μήνες παρακολουθούμε όργιο κινδυνολογίας και παραπληροφόρησης των αγροτών. Η κυβέρνηση μας θα κριθεί για τα έργα της και δεν έχει καμία ανάγκη χειραγώγησης του Τύπου. Άλλοι εξακολουθούν να είναι εθισμένοι στα ψέματα που οδήγησαν την Ελλάδα στην καταστροφή. Η αντίδραση τους αποδεικνύει τον πανικό τους, όποτε κάποιος δημοσιογράφος δεν είναι «του χεριού» τους.

Όσο περισσότερο κυλάει ο χρόνος και η αξιολόγηση δεν κλείνει, τόσο περισσότερο η χώρα εισέρχεται σε περιβάλλον αβεβαιότητας, οικονομικό και πολιτικό. Απειλείται η κυβέρνηση από τους δανειστές και αρνείται να συμφωνήσει, ποια είναι τα εμπόδια της ασυμφωνίας;

Οι τελευταίες εξελίξεις καθιστούν φανερή την ύστατη προσπάθεια του κυρίου Σόιμπλε να επαναφέρει το αρχικό του σχέδιο για μνημόνιο με δραχμή. Έχω από το 2012 επισημάνει ότι αυτό θα διευκόλυνε γερμανικά και άλλα επιθετικά funds να εξαγοράσουν την Ελλάδα «μπιρ παρά» σε υποτιμημένο νόμισμα, όπως έκαναν στις χώρες του «πρώην υπαρκτού σοσιαλισμού». Εκτιμώ η προσπάθεια του θα πέσει στο κενό: Η Ελλάδα υπήρξε απόλυτα συνεπής στις υποχρεώσεις της, η αύξηση του ΑΕΠ δεν στηρίζεται στην κατανάλωση αλλά σε αύξηση της παραγωγής και οι εθνικιστικές φωνές για διάλυση της Ευρώπης καθιστούν τις πολιτικές Σόιμπλε επικίνδυνες για την ίδια την Γερμανία. Είναι λοιπόν λάθος να ταΐζουμε τις λογικές Σόιμπλε με κινδυνολογίες που κάνουν κακό στην αγορά.

Πρόωρες εκλογές ή υπογραφή της συμφωνίας με όποιο κόστος;

Οι πρόωρες εκλογές δεν θα προσφέρουν τίποτα στον τόπο με εξαίρεση …την πολιτική φιλοδοξία του κυρίου Μητσοτάκη. Σε καμία άλλη χώρα δεν παρατηρείται αυτό το νοσηρό φαινόμενο σεναριολογίας εκλογών λόγω ενδεχόμενης εθνικής ή οικονομικής καταστροφής. Καθήκον του πολιτικού κόσμου είναι να εργάζεται αποκλεισμό των καταστροφών και όχι να τις μνημονεύει διαρκώς για αντιπολιτευτικούς λόγους. Ο κ. Μητσοτάκης πρέπει να απολογηθεί για την ζημιά στην οικονομία από την κινδυνολογία πριν την πρώτη αξιολόγηση, που διαψεύστηκε παταγωδώς. Οι εικοτολογίες είτε για καταστροφικούς όρους για το κλείσιμο της αξιολόγησης είτε για πλήρη ρήξη, μόνο ζημιά κάνουν στην χώρα.

Οι μηχανές των τρακτέρς ξαναζεσταίνονται. Οι αγρότες απειλούν με κινητοποιήσεις. Για μια ακόμη φορά στο ίδιο έργο θεατές. Ποτέ θα αποζημιωθούν από τη κακοκαιρία οι αγρότες;

Στις καθημερινές μου συνομιλίες με τους παραγωγούς έχουμε συναντίληψη για τα περισσότερα προβλήματα. Οπότε οι ακραίες μορφές κινητοποιήσεων δεν θα προσφέρουν τίποτα για προβλήματα για τα οποία ήδη εργαζόμαστε σκληρά για την επίλυση τους και μάλιστα έχουμε καθημερινή συνεργασία με τους εκπροσώπους των παραγωγών. Το φορολογικό και το ασφαλιστικό δεν μπορούν να προβάλλονται ως αφορμή κινητοποιήσεων, αφού δεν πρόκειται να προβούμε σε καμία αλλαγή πέρα από αυτές που συμφωνήθηκαν πέρυσι όταν οι αγρότες σταμάτησαν τα μπλόκα. Θεωρώ ότι οι φετινές κινητοποιήσεις αφορούν αιτήματα όπως να παραιτηθεί η κυβέρνηση ή να φύγουμε από την Ε.Ε, που είναι μεν σεβαστά σε μία δημοκρατία, αλλά γίνεται αντιληπτό ότι δεν τίθεται ζήτημα ικανοποίησης τους.

Θα υπάρξει μια διαφορετική αντιμετώπιση στη φορολογία τους και σε τι βαθμό; ζητούν τη βοήθεια σας για παράδειγμα για το πετρέλαιο.

Ήδη προανέφερα ότι πέρυσι η κυβέρνηση εξάντλησε κάθε δημοσιονομικό περιθώριο για βελτίωση του ασφαλιστικού και του φορολογικού και μάλιστα αυτή η διαπραγμάτευση τερμάτισε και τις κινητοποιήσεις. Φυσικά συζητάμε γόνιμες προτάσεις για επιμέρους βελτιώσεις, όπως για την καταγραφή της απασχόλησης σε οικογενειακές επιχειρήσεις. Εκτιμώ ότι θα μπορούμε να συζητήσουμε περαιτέρω ελαφρύνσεις εάν συνεχιστεί η μείωση της φοροδιαφυγής που ξεκίνησε το 2016 και όταν κλείσει θετικά και ο προϋπολογισμός του 2017.

Σε πολλές περιπτώσεις οι αγρότες πέφτουν θύματα και μεγάλων πολυκαταστημάτων. Υπάρχει θέληση και πρόγραμμα βοήθειας τους;

Ήδη συζητάμε μέτρα για να εξασφαλιστεί ΝΕΤ τιμή για τα προϊόντα ώστε να αποφύγουμε ολιγοψωνιακές συμπεριφορές. Είναι ένα από τα κρίσιμα ζητήματα που όπως προανέφερα συζητάμε και έχουμε άριστη συνεργασία με τους εκπροσώπους των παραγωγών. Ευελπιστώ ότι ακόμα και μέσα στο 2017 θα θεσμοθετήσουμε εργαλεία για την πάταξη του φαινομένου. Ωστόσο το καλύτερο εργαλείο είναι το υγιές συνεταιρίζεσθαι, η καθετοποίηση της παραγωγής και η οργάνωση και των καταναλωτών. Πρέπει να ξεπεράσουμε την καχυποψία από την άλωση του συνεταιριστικού κινήματος από τα καθεστωτικά κόμματα τις προηγούμενες δεκαετίες. Χωρίς συνεργατικότητα η αντιμετώπιση του φαινομένου δυσχεραίνεται καθοριστικά!

Πως σκέφτεστε να αντιμετωπίσετε την απαξίωση των ελληνικών προϊόντων και στο εσωτερικό και στο εξωτερικό; Αυτός ο θησαυρός του λαδιού,είναι απαράδεκτο πλέον να το εκμεταλλεύονται ακόμη και οι Γερμανοί ή οι Βέλγοι.

Η ελληνική παραγωγή πάσχει από αναγνωρισιμότητα με εξαίρεση ελάχιστα προϊόντα όπως η Φέτα. Το σημαντικότερο πρόβλημα δεν είναι η ποιότητα, που ήδη είναι εξαιρετική, αλλά η αδυναμία δέσμευσης των παραγωγών σε σταθερές ποσότητες. Η συνεργατικότητα είναι προϋπόθεση για την παροχή σταθερών ποσοτήτων στο ευρωπαϊκό λιανεμπόριο. Επιπλέον οι παραγωγοί μας δεν διαθέτουν δικά τους Logistics στην Κεντρική Ευρώπη. Έχουμε τεράστιες δυνατότητες, αρκεί να δούμε τα διαχρονικά προβλήματα χωρίς παρωπίδες και μικροκομματική διάθεση.

Είναι πολύ σημαντικό για τους αγρότες να εξοφληθούν τα προηγούμενα έτη. Θα μας δώστε μια ημερομηνία;

Φέτος οι αγρότες μας εισέπραξαν το ποσόν ρεκόρ 3,7 δις από τα οποία τουλάχιστον το 1 δις ήταν υποχρεώσεις μερικές από τις οποίες εκκρεμούσαν από το 2007. Μέσα στον Ιανουάριο εξοφλούμε την επιστροφή πετρελαίου του 13 και του 14, που ξεπερνά τα 130 εκατομμύρια. Το ζήτημα της εξόφλησης δεν αφορά μόνο στα οικονομικά της πολιτείας που νοικοκυρεύονται και αφήνουν περιθώριο να εξοφλούνται παλαιές οφειλές. Αφορά και σε γραφειοκρατικές αγκυλώσεις που τμηματικά τις επιλύουμε και ίσως αυτή είναι μία από τις σημαντικότερες μεταρρυθμίσεις. Κομμάτι όμως αυτής της γραφειοκρατίας αφορά και κακές νοοτροπίες μεμονωμένων υπαλλήλων, που αντιμετωπίζουν τον παραγωγό ως «οιονεί απατεώνα» και όχι ως τον άνθρωπο χάρη στον οποίο υφίσταται ο τριτογενής τομέας. Πρέπει να καταλάβουμε ότι όλοι οι υπόλοιποι εργαζόμαστε για να υπηρετούμε τον παραγωγικό τομέα της οικονομίας. Πρέπει να δεσμευτούμε ότι θα είμαστε πλάι και όχι απέναντι στον παραγωγό. Πρέπει να αλλάξουμε νοοτροπία και αυτό ίσως είναι το μεγαλύτερο στοίχημα.",http://www.minagric.gr/index.php/el/the-ministry-2/grafeiotypou/sinentefxeis/4263-dt230117
11,"Βασικά σημεία συνέντευξης Αν ΥΠΑΑΤ, Γιάννη Τσιρώνη, στον ρ/σ Κόκκινο, στις 18/1",1/19/2017,Γιάννης Τσιρώνης,"Οι αγροτικές κινητοποιήσεις δεν λύνουν τα προβλήματα

Οι κυβερνητικές δεσμεύσεις υλοποιούνται, άρα οι αγροτικές κινητοποιήσεις που έχουν προαναγγελθεί δεν έχουν καθαρή στόχευση, είπε ο Αν. Υπουργός Αγροτικής Ανάπτυξης και Τροφίμων, Γιάννης Τσιρώνης, μιλώντας στο ραδιόφωνο «Κόκκινο» και στους Π. Αγγελόπουλο και Γ. Τραπεζιώτη.

Ο κ. Τσιρώνης σημείωσε ότι κινητοποιήσεις γίνονται με πολλούς σκοπούς, συνδικαλιστικούς, για κριτική σε ολιγωρίες της κυβέρνησης, αλλά και πολιτικούς, όπως για έξοδο από την ΕΕ ή να πέσει η κυβέρνηση, οπότε έχουν πολιτική διάσταση.

Μεταφέρουμε ένα σοβαρό διάλογο στα μπλόκα, όταν τα γραφεία μας είναι κάθε μέρα ανοιχτά στους παραγωγούς, που έχουν τη διάθεση και τη γνώση να μας εξηγούν τα προβλήματα καλύτερα από κάθε τεχνοκράτη και έχουν και τις λύσεις», είπε ο κ. Τσιρώνης, και συμπλήρωσε. «Όλοι παραδέχονται ότι πολλά προβλήματα υφίστανται εδώ και δεκαετίες και δεν προέκυψαν τα τελευταία 5-6 χρόνια. Τα αιτήματα είναι σεβαστά, αλλά ένα κίνημα θα πρέπει να είναι καθαρό στη στόχευση του και εδώ δεν το έχουμε δει αυτό ακόμη.

Για εμάς η Γεωργία είναι βασικός άξονας μεταρρύθμισης. Αντιμετωπίζουμε τα χρόνια προβλήματα του παρόντος αναπτυξιακού προτύπου της Ελληνικής οικονομίας με στοχευόμενες και συντονισμένες δράσεις και με μέσο-μακροπρόθεσμο σχεδιασμό για να οργανωθούμε ορθολογιστικά. Δημιουργούμε κίνητρα για να επιστρέψουν οι αγρότες στη γη τους και κυρίως οι νέοι και όλα τα νούμερα δείχνουν ότι υπάρχει επιστροφή πληθυσμού στην ύπαιθρο, αλλά είναι ακόμη δειλή. Ήδη υπάρχει μια αλλαγή στη νοοτροπία σχετικά με το επάγγελμα του αγρότη, ένα επάγγελμα το οποίο φαίνεται να επανέρχεται ψηλά στις προτιμήσεις των νέων. Το επάγγελμα του αγρότη σταδιακά παύει να θεωρείται ταμπού για τους νέους. Νέοι άνθρωποι με γνώσεις και επιστημονική κουλτούρα, επιστρέφουν στη γη για να υπηρετήσουν ένα αξιοπρεπές επάγγελμα, αυτό του αγρότη, που για δεκαετίες στήριξε την ελληνική οικονομία».

Σε ότι αφορά το πάγιο αίτημα του φορολογικού, ο κ. Τσιρώνης σημείωσε, «δεν το έχουν δει ακόμη στην πλήρη εφαρμογή του και επιμένω ότι αθροιστικά σε φορολογικό και ασφαλιστικό υπάρχει μείωση. Κάποιες μικρές κατηγορίες, μπορεί να αδικούνται, όπως σε περιπτώσεις που ένα φυσικό πρόσωπο, π.χ. ο πατέρας μίας αρχικής οικογένειας, να «φορτώνεται» τα έσοδα 3-4 οικογενειών και να εμφανίζεται με εισόδημα 70.000 ευρώ, επειδή δεν είναι εταιρεία ώστε να κατανέμονται σωστά. «Είναι λίγες περιπτώσεις, αλλά φυσικά πονάει. Αντίθετα, προβλήματα όπως ο φόρος στο πετρέλαιο, δεν νομίζω ότι θα λυθούν είτε βγουν είτε δεν βγουν στο δρόμο, καθώς υπάρχουν δεσμεύσεις, αλλά θα τα ξαναδούμε μόλις τελειώσει η δεύτερη αξιολόγηση».

Για το θέμα της σχολάζουσας αγροτικής γης, ο Γιάννης Τσιρώνης τόνισε ότι «η κυβέρνηση εργάζεται συστηματικά και θα υπάρχουν αποτελέσματα φέτος εντός του πρώτου εξαμήνου. Κάποια από τα προβλήματα είναι πιο εύκολα, όπως οι αδειοδοτήσεις των σταβλικών εγκαταστάσεων, άλλα πιο δύσκολα, όπως τα μεγάλα κόστη, αλλά δεν λύνονται με μαγικό ραβδάκι, και οι αγρότες το ξέρουν και κάνουν υπομονή», καταλήγοντας ότι, «οι αγρότες γνωρίζουν ότι είναι απαραίτητη η απογείωση της αγροτικής παραγωγής, για να φτάσουν τα ελληνικά προϊόντα στις ξένες αγορές, να οργανωθεί σωστά ο αγροτικός κόσμος, ώστε να εγγυηθούμε όχι μόνο καλή ποιότητα αλλά και σταθερή ποσότητα. Οι Έλληνες αγρότες έχουν το πλεονέκτημα της παραγωγής υψηλής ποιότητας προϊόντων, που προτιμώνται από τους καταναλωτές. Προαπαιτείται, όμως, καλύτερη οργάνωση σε επιχειρηματική βάση για καλύτερη ανταπόκριση στις μεταβαλλόμενες συνθήκες των διεθνών αγορών. Ζητούμενο είναι η δημιουργία ενός σταθερού και υγιούς περιβάλλοντος δραστηριοποίησης των αγροτών, το οποίο θα διασφαλίσει τη σταθερότητα του επαγγέλματος του αγρότη».",http://www.minagric.gr/index.php/el/the-ministry-2/grafeiotypou/sinentefxeis/4257-syn-tsironh190117
12,Βασικά σημεία Συνέντευξης του Υπουργού Αγροτικής Ανάπτυξης και Τροφίμων Βαγγέλη Αποστόλου στην εφημερίδα «Agrenda» 14/01/2017,1/18/2017,Βαγγέλης Αποστόλου,"Tα δεδομένα δείχνουν ότι η ανοδική πορεία που υπάρχει για το αγροτικό εισόδημα, σύμφωνα με τα στοιχεία της Eurostat, θα συνεχιστεί, όπως θα συνεχιστεί και η ανοδική εξαγωγική επίδοση των αγροτικών προϊόντων.
Όσον αφορά την υποβολή των αιτήσεων ΟΣΔΕ των αγροτών ετοιμάζουμε παρέμβαση, η οποία θα έχει τουλάχιστον στην πρώτη φάση ως αποτέλεσµα την αποµείωση των ποσών που καταβάλλουν οι αγρότες, αλλά και το υπουργείο Αγροτικής Ανάπτυξης για τις συγκεκριµένες δραστηριότητες.
Με την ανασυγκρότηση που κάναμε στον ΟΠΕΚΕΠΕ όχι μόνον καταφέραμε να πληρώσουμε έγκαιρα τις ενισχύσεις, αλλά για δεύτερη χρονιά «βρεθήκαμε» χωρίς πρόστιμα.
Πρέπει να αντιληφθούν όλοι, και οι δασικές υπηρεσίες και γενικότερα η πολιτεία, ότι η σχέση του κτηνοτρόφου µε το δάσος, είναι κυρίαρχη για τη σωστή διαχείριση του δάσους, για την προστασία του δάσους.
Σχετικά με την «ελιά Καλαμών» θα κάνουμε έναν συνδυασμό που και το ΠΟΠ να προστατεύσουμε, αλλά και να µη στερήσουμε τη δυνατότητα αυτού του προϊόντος να βγαίνει στην αγορά.
Με βάση την αναθεώρηση της ΚΑΠ, στα Μέτρα του ΠΑΑ που προκηρύσσουμε κρατάμε ένα ποσό στην άκρη, το οποίο θα μπορούμε να μεταφέρουμε στη συνέχεια με βάση το πώς θα πάει το πρόγραμμα.
Στο μέτρο για τους Νέους Αγρότες είναι πολύ μεγάλο το ενδιαφέρον συμμετοχής. Μετά τα Μέτρα για τους Νέους Αγρότες και τη Βιολογική Γεωργία έρχονται τα Μέτρα της Μεταποίησης εντός των ημερών, τα Σχέδια Βελτίωσης, η Κατάρτιση των αγροτών, ενώ ήδη περπατά το Leader. Το 37-38% των πόρων του ΠΑΑ δόθηκε στην Περιφερειακή Αυτοδιοίκηση.
Η Κάρτα του Αγρότη θα χρησιμοποιεί ως εγγύηση σε πρώτη φάση τη βασική ενίσχυση. Δεν υπάρχει περίπτωση εμείς να συναινέσουμε για την Κάρτα του Αγρότη σε επιτόκια που ξεπερνούν το 5%. Μιλάμε για επιτόκια γύρω στο 4% και αυτό φαίνεται ότι θα επικρατήσει. Στο μέλλον μπορούμε να επεκτείνουμε την Κάρτα και στις άλλες ενισχύσεις, σε ό,τι αφορά το πρασίνισμα, σε ό,τι αφορά την εξισωτική κ.λπ.
Ο Βαγγέλης ο Μπούτας µε έχει χαρακτηρίσει ως τον καλύτερο διαχειριστή των ευρωπαϊκών πόρων. Ευχαριστώ πάρα πολύ, όμως η διαφορά µας, η στρατηγική, είναι τεράστια. Ο Βαγγέλης ο Μπούτας όταν μιλά για ΚΑΠ, λέει, αυτή µας κατέστρεψε. Και ποιος λέει ότι κι εµείς ήμασταν υπέρ της Κοινής Αγροτικής Πολιτικής έτσι όπως διαμορφώθηκε; Εναντίον είµαστε, όμως το εναντίον της συγκεκριμένης πολιτικής δεν σηµαίνει ότι είμαστε εναντίον γενικά της Ευρωπαϊκής Ένωσης.
Για την αξιοποίηση της συνεταιριστικής περιουσίας, υπάρχει καταρχήν το µεγάλο πρόβληµα της µμεταφοράς των οφειλών στην «κακή τράπεζα», στον εκκαθαριστή, όλα αυτά είναι ληξιπρόθεσμα και απαιτητά. Υπάρχουν συνολικά κοντά στα 2,5 µε 3 δισ. ευρώ οφειλές στις τράπεζες, σε ασφαλιστικούς οργανισμούς, στο δημόσιο. Όλα αυτά είναι συνδεδεμένα µε την ακίνητη περιουσία του συνεταιριστικού χώρου. Μας «έσκασε» και το µμεγάλο πρόβληµα των καταλογισμών, της υποχρέωσης να ανακτήσουμε περίπου 550 εκατοµµύρια ευρώ από παλιές ρυθμίσεις που είχαν γίνει σε όφελος των αγροτικών συνεταιρισμών, ρυθμίσεις οι οποίες δεν είχαν πάρει την έγκριση της ΕΕ, µε αποτέλεσµα αυτή την ώρα να οδηγούμαστε σε καταλογισμούς. Τι να πάρεις από εκεί που δεν υπάρχει ούτε οικονομική δραστηριότητα βιώσιμη που να µπορεί να πληρώσει, ούτε βεβαίως και αποθέματα; Όμως το πρόβλημα υπάρχει, πρέπει να βρούμε µία λύση.",http://www.minagric.gr/index.php/el/the-ministry-2/grafeiotypou/sinentefxeis/4252-syn-apostolou180117
13,"Κυριότερα σημεία της Συνέντευξης του Αν. ΥΠΑΑΤ, Γιάννη Τσιρώνη, στην ΕΡΤ1 (9/1)",1/11/2017,Γιάννης Τσιρώνης,"Κυριότερα σημεία της Συνέντευξης του Αν. ΥΠΑΑΤ, Γιάννη Τσιρώνη, στην ΕΡΤ1 (9/1)
443 εκατ. ευρώ για την ενίσχυση της βιολογικής γεωργίας και κτηνοτροφίας

Γεωργία και κτηνοτροφία που σέβεται το περιβάλλον, που προστατεύει τις ισορροπίες που έχει ορίσει η φύση, που δίνει τη δυνατότητα στον άνθρωπο-παραγωγό να κατανοήσει την πραγματική διάσταση της φύσης, που χρησιμοποιεί την επιστημονική γνώση και εμπειρία σε συνεργασία με τους φυσικούς νόμους, που επιτρέπει την είσοδο νέων ανθρώπων με υψηλό μορφωτικό επίπεδο και περιβαλλοντική ευαισθησία, που εξασφαλίζει την ποιότητα των ελληνικών προϊόντων, που καινοτομεί με νέα προϊόντα με ζήτηση στην αναπτυσσόμενη παγκόσμια αγορά, είναι οι βασικοί στόχοι του προγράμματος, όπως τους ανέπτυξε σε συνέντευξή του στην ΕΡΤ1 την Δευτέρα 9/1, ο Αναπληρωτής Υπουργός Αγροτικής Ανάπτυξης & Τροφίμων, Γιάννης Τσιρώνης.

Σύμφωνα με τον υπουργό, το μέτρο για τις «Βιολογικές Καλλιέργειες» του Προγράμματος Αγροτικής Ανάπτυξης 2014 – 2020, αντιμετωπίζει συσσωρευμένα εθνικά προβλήματα από την έλλειψη Εθνικού Σχεδίου για τη Βιολογική Γεωργία, συνδέει την επιδότηση με ελάχιστη εγγυημένη εμπορία, στοχεύει σε non-food καλλιέργειες καθώς και σε υπηρεσίες, συνδέει τη βιολογική γεωργία με τις οικολογικά ευαίσθητες περιοχές, αντιμετωπίζει την έλλειψη εκπαίδευσης αγροτών και γεωτεχνικών, καθώς και την αδυναμία ανάπτυξης τοπικού εμπορίου.

Με το συγκεκριμένο μέτρο ενισχύονται γεωργοί και κτηνοτρόφοι, είτε για να μετατρέψουν την συμβατική τους εκμετάλλευση σε βιολογική, είτε για να διατηρήσουν την ήδη υφιστάμενη βιολογική τους εκμετάλλευση. Σημαντικό στοιχείο του Προγράμματος είναι ότι μπορούν να συμμετάσχουν νέοι βιοκαλλιεργητές και να διεκδικήσουν χρήματα. Το συνολικό ύψος των πιστώσεων που θα προκηρυχθούν ανέρχεται στα 443 εκατ. Ευρώ. Το Πρόγραμμα είναι χωρισμένο σε δύο μέρη και αφορά τόσο τους ήδη βιοκαλλιεργητές, όσο και τους νέους που δεν υπήρξαν ποτέ αγρότες.

Το Πρόγραμμα συνδέεται άμεσα με το εξαγωγικό προφίλ της Ελλάδας, με πρόγραμμα τυποποίησης των εξαγωγών μας, με τις βιολογικές λαϊκές αγορές, κάτι που δρομολογείται άμεσα, όπως και τη διεύρυνση επιλέξιμων τεχνολογιών. Το ποσό που αναλογεί σε όσους βιοκαλλιεργητές ενταχθούν στο Πρόγραμμα, είναι ανάλογο του προϊόντος. Για το αμπέλι και την ελιά, ανέρχεται περίπου στα 80 ευρώ ανά στρέμμα. Το πρόγραμμα αναμένεται να προκηρυχθεί εντός των ημερών, οι αιτήσεις για ένταξη θα διαρκέσουν για περίπου ένα μήνα και η πρώτη αξιολόγηση θα γίνει μέχρι τέλος Φεβρουαρίου.

Το οικοσύστημα της Βιολογικής Καλλιέργειας, πλησιάζει περισσότερο προς το φυσικό οικοσύστημα. Αν προσεχθούν ιδιαίτερα κάποιες φάσεις στα πλαίσια της παραγωγής προϊόντων, θα μπορούσε για κάποιες περιοχές να αποτελέσει πρότυπο οικολογικής αναβάθμισης της περιοχής με ταυτόχρονη παραγωγή προϊόντων υψηλής ποιότητας. Η στροφή στην ποιότητα, στα πιστοποιημένα προϊόντα, αλλά και ειδικά στη βιολογική παραγωγή, είναι μια στρατηγική επιλογή του Υπουργείου Αγροτικής Ανάπτυξης, στην προσπάθεια ανασυγκρότησης και ανάπτυξης του αγροτικού τομέα.",http://www.minagric.gr/index.php/el/the-ministry-2/grafeiotypou/sinentefxeis/4193-dt110117
14,"Συνέντευξη Υπουργού Αγροτικής Ανάπτυξης και Τροφίμων, Βαγγέλη Αποστόλου, στην «Εφημερίδα των Συντακτών», «Εμείς θεσπίσαμε το αφορολόγητο για τους αγρότες»",12/12/2016,Βαγγέλης Αποστόλου,"«Εμείς θεσπίσαμε το αφορολόγητο για τους αγρότες»

-Βαίνουμε προς νέες αγροτικές κινητοποιήσεις και, σύμφωνα με τα μηνύματα που λαμβάνουμε, αναμένονται τουλάχιστον σαν τις περσινές σε ένταση. Διαβάζοντας τα αιτήματά των παραγωγών, βλέπουμε ότι παραμένουν τα ίδια. Δεν δόθηκε καμία λύση;

Λύσεις στα περσινά αιτήματα δόθηκαν και οι αγρότες το ξέρουν. Καταλαβαίνω ότι πολλές φορές οι πολιτικές επιδιώξεις θολώνουν το τοπίο, αλλά πρέπει να σας πω ότι η δέσμευση του Πρωθυπουργού στα 25 σημεία που είχαν συζητηθεί πέρυσι υλοποιήθηκε σχεδόν κατά γράμμα. Από τις ως τώρα τοποθετήσεις των αγροτών, που εμφανίζονται από τα μέσα ενημέρωσης να ηγούνται των πρωτοβουλιών για την οργάνωση των φετινών κινητοποιήσεων δεν έχει κατατεθεί συγκεκριμένη ατζέντα αιτημάτων . Έχουν προβλήματα; Και βέβαια έχουν, όπως έχουν και όλοι οι αγρότες της Ευρωπαϊκής Ένωσης, αλλά και οι υπόλοιποι Έλληνες.
Για μια ακόμη φορά θέλω να τονίσω ότι οι αγρότες επιλέγουν οι ίδιοι τη μορφή του αγώνα τους. Δεν θα τους πω εγώ τι θα κάνουν. Στην ομιλία μου στον προϋπολογισμό τους κάλεσα σε διάλογο, που όπως γνωρίζουν, ποτέ από τη μεριά μας δεν ήταν προσχηματικός , για να βρούμε από κοινού τις λύσεις σε όσα προβλήματα μπορούν να αντιμετωπιστούν.

-Ας εστιάσουμε στο φορολογικό. Σύμφωνα με τους αγρότες η «πονηριά» κρύβεται στα τεκμήρια διαβίωσης. Έθεσαν υπόψη μας το εξής παράδειγμα: Αγρότης με 10.000 ευρώ εισόδημα, θα πληρώσει 2.120 ευρώ στον ΟΓΑ για το 2017, άρα του μένουν 7.880 ευρώ, δηλαδή κάτω από το αφορολόγητο όριο. Κανονικά δεν θα πλήρωνε φόρο, αλλά σε περίπτωση που είναι παντρεμένος, έχει ένα αυτοκίνητο και ένα σπίτι 100 τ.μ., σύνηθες για τις αγροτικές περιοχές, θα φορολογηθεί για 12.000 ευρώ, βάσει τεκμηρίων. Με τα πρόσθετα χαράτσια, λένε, θα του μείνει περίπου το μισό εισόδημα. Τι απαντάτε;

Δεν υπάρχει καμιά πονηριά. Υποσχεθήκαμε ελάφρυνση για τη πλειοψηφία των αγροτών και το διασφαλίσαμε με τη καθιέρωση του ατομικού αφορολογήτου ορίου των 8.600 ευρώ. 
Το 95% των αγροτών, σύμφωνα με τα στοιχεία του 2015 που δηλώνει εισόδημα κάτω από 9.000 ευρώ,όχι μόνο δεν θα πληρώσει το 2017 ούτε ένα ευρώ, αλλά και θα του επιστραφεί όλη η προκαταβολή φόρου που πλήρωσε το 2016.
Η διασφάλιση αφορολόγητου στους αγρότες ήταν αίτημα πολλών αγώνων και ήταν η κυβέρνησή μας που μέσα από δύσκολες διαπραγματεύσεις το θέσπισε. Είναι η μόνη επιχειρηματικού χαρακτήρα δραστηριότητα στη χώρα μας που έχει ατομικό αφορολόγητο . Μην το ξεχνάμε αυτό.
Το παράδειγμα που αναφέρατε για τη κάλυψη των τεκμηρίων δεν ανταποκρίνεται σε πραγματικά δεδομένα γιατί το αγροτικό αυτοκίνητο δεν συμπεριλαμβάνεται στο τεκμήριο διαβίωσης.
Παρ’ όλα αυτά, εξετάζουμε τη περίπτωση των αγροτικών σπιτιών στις ορεινές και μειονεκτικές περιοχές προς τη κατεύθυνση μείωσης του τεκμηρίου τους κατά 30%, για να αποφύγουμε κάθε πιθανότητα εφαρμογής του τεκμηρίου. 
Όμως δεν πρέπει να ξεχνάμε ότι τα τεκμήρια αφορούν όλους τους Έλληνες πολίτες και δυστυχώς όλοι σήμερα περνάνε δύσκολα…

-Διαμαρτύρονται επίσης και για το ασφαλιστικό. Δεν συμφωνούν με τη κατάργηση του ΟΓΑ, ενώ τους επιφυλάσσετε μια αύξηση των ασφαλίστρων αρκετά επώδυνη.

Η μετάβαση του ΟΓΑ στον ενιαίο φορέα ήταν δέσμευση προς τους δανειστές που δεν μπορούσαμε να την αποφύγουμε. Καταφέραμε όμως να γίνει σε βάθος πενταετίας και με αναφορά στο 70% του κατώτερου μισθού. Σε συνδυασμό, δε, με το φορολογικό, το 90% των αγροτών θα πληρώνουν για την ασφάλισή τους λιγότερα από αυτά που κερδίζουν από τη μείωση της φορολογίας τους.
Και η σύνταξή τους από 145 ευρώ που είναι σήμερα (και το 2027 θα μηδενιστεί), θα φτάσει στα 384 ευρώ, συν την αντίστοιχη ανταποδοτικότητα που θα εξασφαλιστεί, ανάλογα με το χρόνο ασφάλισης. Σε κάθε περίπτωση θα είναι μεγαλύτερη από αυτή που θα έπαιρναν με τις ισχύουσες διατάξεις του ΟΓΑ.
Έχω πει και το επαναλαμβάνω ήταν ιστορική η μέρα αυτή για τον αγρότη. Εξασφάλισε Εθνική Σύνταξη. 
Όντως υπάρχει ένα πρόβλημα με τις πληρωμές των εισφορών το πρώτο εξάμηνο του 2017, που επιβαρύνονται με τις εισφορές του δευτέρου εξαμήνου του 2016. Θα γίνει προσπάθεια αυτές του 2017 να μεταφερθούν όλες στο δεύτερο εξάμηνο, που θα υπάρχει και η δυνατότητα της σύνδεσής τους με τις επιστροφές των προκαταβολών του φόρου.

-Πάντως οι φόβοι των αγροτών αποτυπώνονται σε μια φράση: ξεκλήρισμα. Μοιάζει να μην είναι υπερβολικοί όταν τα επίσημα στοιχεία δείχνουν ότι ο πρωτογενής τομέας, από 25% του ΑΕΠ το 1980, σήμερα είναι στο 4%. Με τις εφαρμοζόμενες πολιτικές μπορούμε να μιλάμε για αγροτική ανάπτυξη; Πώς θα την πετύχουμε;

Όμως τα στοιχεία της Eurostat δείχνουν ότι τα πράγματα πάνε καλύτερα γι’ αυτούς, αφού και το 2016 το εισόδημά τους συνεχίζει την ανοδική τροχιά του 2015, μετά από μία συνεχή μείωση τα προηγούμενα χρόνια. Το αγροτικό επάγγελμα έχει δυνατότητες και προοπτική αρκεί να αξιοποιηθούν τα συγκριτικά πλεονεκτήματα της χώρας. Αυτό επιδιώκουμε και αυτό υπηρετούμε με το στρατηγικό σχέδιο που υλοποιούμε, μέσα σε πολύ δύσκολες συνθήκες, για την ανάταξη και ανάπτυξη του αγροτικού τομέα. Σας φέρνω ως παράδειγμα την κτηνοτροφία και ειδικά την αιγοπροβατοτροφία. Έχουμε ρίξει πολύ το βάρος εκεί γιατί είναι ένας τομέας που, με ναυαρχίδα τη φέτα, έχει μεγάλες προοπτικές στις διεθνείς αγορές.

-Ποια είναι τα σχέδιά σας για την ενίσχυση της ρευστότητας στον αγροτικό χώρο και την ανανέωση του αγροτικού πληθυσμού που βαίνει γηρασμένος;

Για την ανανέωση του αγροτικού πληθυσμού είναι γνωστό ότι με βασικό εργαλείο το Πρόγραμμα Αγροτικής Ανάπτυξης κάνουμε πραγματικές τομές. Δεν είναι υπερβολή να πούμε ότι έχουμε εξαντλήσει κάθε δυνατότητα για να βοηθήσουμε τους νέους που θέλουν να ξεκινήσουν τη δραστηριοποίησή τους στο αγροτικό επάγγελμα. Δεν θέλω εδώ να πω λεπτομέρειες, αλλά όποιος έχει την πρόθεση να ασχοληθεί με τη γεωργία και την κτηνοτροφία τον καλώ να αναζητήσει τις ευκαιρίες και δυνατότητες που έχουμε θεσπίσει.
Όσο για τη ρευστότητα, είναι ένα πραγματικά μεγάλο πρόβλημα, όπως σε όλη την Ελληνική οικονομία. Σας αναφέρω όμως, ως μεγάλο βήμα, την υλοποίηση της δέσμευσής μας για την θέσπιση της «κάρτας του αγρότη» που ξεκινήσαμε αυτή την εβδομάδα με την Εθνική Τράπεζα και ακολουθούν κι άλλες.

-Βλέπουμε σε ορισμένα ποιοτικά ελληνικά προϊόντα να αυξάνονται οι δείκτες των εξαγωγών, αλλά σε πολλά βασικά είδη μένουμε ελλειμματικοί. Για αυτές τις περιπτώσεις τι πρωτοβουλίες θα πάρετε;

Υπερασπιζόμαστε την προώθηση των προϊόντων μας στις διεθνείς αγορές μέσα από συγκεκριμένες χρηματοδοτήσεις που το 2016 έφτασαν τα 150 εκατ. ευρώ.
Πρέπει να σας πω ότι οι εξαγωγές εφέτος συνεχίζουν την ανοδική τροχιά του 2015, φτάνοντας σε ιστορικό ρεκόρ. Οι εξαγωγές φρούτων και λαχανικών το 2016 θα ξεπεράσουν το 1,5 εκατ. τόνους. Η χώρα μας αποτελεί βασικό προμηθευτή αγροτικών προϊόντων στις διεθνείς αγορές, με σημαντική παρουσία στις περισσότερες αγορές των χωρών – μελών της Ευρωπαϊκής Ένωσης και του Ο.Ο.Σ.Α.
Μάχες όμως δίνουμε και στα πλαίσια των συμφωνιών της Ε.Ε. με τρίτες χώρες, όπως Καναδάς και Νότια Αφρική, όπου για τη φέτα για παράδειγμα προβλεπόταν μετά την μεταβατική 5ετία να μπορούν να κυκλοφορούν ως φέτα νότιας Αφρικής ή «Feta style» ή «feta type», ενώ εμείς καταφέραμε να δεσμευτεί η Ευρωπαϊκή Επιτροπή για αναθεώρηση της συμφωνίας πριν τη λήξη της 5ετίας με στόχο τη πλήρη προστασία.",http://www.minagric.gr/index.php/el/the-ministry-2/grafeiotypou/sinentefxeis/4088-omilia-apostolou121216
15,Συνέντευξη Αναπληρωτή Υπουργού Μάρκου Μπόλαρη στην εφημερίδα «Ημερησία του Σαββάτου» και το δημοσιογράφο Ηλία Μπένεκο,9/12/2016,Μάρκος Μπόλαρης,"Η διεθνής προβολή της ελληνικής διατροφής πιστοποιημένης ποιότητας από την Yoleni’s με
εργαλεία τις ηλεκτρονικές πωλήσεις, την καινοτομία και την εξωστρέφεια.
Συνάντηση του Αναπληρωτή Υπουργού κ. Μάρκου Μπόλαρη με εκπροσώπους της εταιρείας 
προώθησης ελληνικού τροφίμου ποιότητας Yoleni’s

Την Τετάρτη 31 Αυγούστου 2016, πραγματοποιήθηκε συνάντηση στο Γραφείο Αναπληρωτή Υπουργού του ΥΠΑΑΤ κ. Μάρκου Μπόλαρη με τα στελέχη της καινοτόμου εταιρείας προώθησης και διάθεσης ελληνικών προϊόντων διατροφής Yoleni’s : κ. Νίκο Πίπα Γενικό Διευθυντή, κ. Δωρόθεο Χατζηιωάννου C.X.O και κ. Χαρίδημο Σπινθάκη υπεύθυνο Β2Β. Ο Γενικός Διευθυντής της Yoleni’s κ. Νίκος Πίπας παρουσιάζοντας τις μέχρι σήμερα δράσεις της εταιρείας ανέφερε, ότι δόθηκε προσοχή και χρόνος στον στρατηγικό σχεδιασμό, ώστε να γίνει γνωστός ο αυθεντικός χαρακτήρας του ελληνικού-μεσογειακού τροφίμου στις ξένες αγορές. Πολλές φορές έχουμε την αυταπάτη, ότι οι ξένοι καταναλωτές, αλλά και οι ξένοι έμποροι τροφίμου γνωρίζουν τα ελληνικά προϊόντα διατροφής, τόνισε ο κ. Πίπας. Η παρουσίαση των προϊόντων από την Yoleni’s περιλαμβάνει όχι μόνο την περιγραφή του προϊόντος, αλλά παρέχει εκτενή πληροφόρηση για τον παραγωγό, τον τρόπο και τον τόπο παραγωγής του.

Η εταιρεία, που ιδρύθηκε το 2011, εκπροσωπεί περί τους 200 έλληνες παραγωγούς με διεθνείς πιστοποιήσεις για περίπου 2500 προϊόντα και στοχεύει στην διάθεση ποιοτικών τροφίμων-delicatessen, είτε μέσω διαδυκτιακών παραγγελιών (e-shopping), είτε με τη συνεργασία ξένων δικτύων διανομής (Β2Β), είτε με την άμεση διάθεση, όπως στο μεγάλο πολυχώρο, που ετοιμάζεται στο κέντρο της Αθήνας, αλλά και σε υποκαταστήματα στο εξωτερικό βασισμένα στο πρότυπο του παλιού ελληνικού μπακάλικου.

Στον διατροφικό πολυχώρο η εταιρεία σκοπεύει να αναδείξει μια πολύπλευρη ποιοτική εμπειρία για τον ξένο επισκέπτη της πόλης, που ενδιαφέρεται να γνωρίσει από κοντά τα τρόφιμα που απαρτίζουν την ελληνική-μεσογειακή Διατροφή. 
Με εργαλεία το e-shopping, την Β2Β προώθηση, αλλά και το φυσικό χώρο στα πρότυπα του παραδοσιακού μπακάλικου η Yoleni’s στοχεύει επίσης στην μεγάλη αγορά των Ηνωμένων Πολιτειών, οργανώνοντας εκεί το σχετικό δίκτυο διανομής.

Ο Αναπληρωτής Υπουργός κ. Μάρκος Μπόλαρης χαιρετίζοντας την καινοτόμα και πρωτοπόρα προσπάθεια της Yoleni’s, υπογράμμισε την σπουδαιότητα της προσπάθειας, που στοχεύει στην αναγνώριση της ποιότητας του ελληνικού τροφίμου και προπαντός στην κατεύθυνση της ποιοτικής προσέγγισης νέων διεθνών αγορών, εξυπηρετώντας ταυτόχρονα και την διαφήμιση συνολικά του ελληνικού αγροδιατροφικού τομέα στο εξωτερικό. Το Υπουργείο Αγροτικής Ανάπτυξης και Τροφίμων είναι αρωγός σε αυτές τις σημαντικές προσπάθειες, που είναι πρωτοπόροι πρεσβευτές της ελληνικού αγροδιατροφικού προϊόντος και συνεπώς και του έλληνα παραγωγού.",http://www.minagric.gr/index.php/el/the-ministry-2/grafeiotypou/sinentefxeis/3711-syn-mpolarh1200916
16,"Άρθρο Υπουργού Βαγγέλη Αποστόλου στην εφημερίδα ""Καθημερινή της Κυριακής"" - Με συνταγή Πολύφημου στις διεθνείς αγορές",6/13/2016,Βαγγέλης Αποστόλου,"Με συνταγή του Πολύφημου στις διεθνείς αγορές

Η παγκοσμιοποίηση της οικονομίας, η κατάργηση των εμπορικών συνόρων και η άρση σχεδόν κάθε προστατευτισμού στη διακίνηση των προϊόντων, είναι η κατάσταση μέσα στην οποία καλείται να επιβιώσει η ελληνική οικονομία. Δεν είναι θέμα επιλογής. Είναι η νέα πραγματικότητα με βάση την οποία οφείλουμε να σχεδιάζουμε και να αποφασίζουμε.

Οι συνέπειες αυτής της νέας πραγματικότητας είναι ορατές στον αγροτικό τομέα, όπου παραδοσιακές καλλιέργειες και προϊόντα δεν μπορούν να αντέξουν στον ανταγωνισμό, ενώ αντίθετα ενισχύεται η δυναμική και η προοπτική άλλων.
Η χώρα μας έχει ένα δυνατό «όχημα» που κυριολεκτικά ανοίγει δρόμους στις διεθνείς αγορές κι αυτό είναι η φέτα. Ήδη οι εξαγωγές του μοναδικού αυτού προϊόντος (οι οποίες σημειωτέον αποτελούν τον κύριο όγκο των ελληνικών εξαγωγών τυροκομικών προϊόντων) καταγράφουν μια αξιοθαύμαστη πορεία: Από 27,5 χιλιάδες τόνους το 2007 φτάσαμε στους 43,8 χιλιάδες τόνους το 2014 και από τζίρο 139 εκατ. ευρώ το 2007 σε τζίρο 260 εκατ. ευρώ το 2014.

Το κυριότερο όμως είναι ότι η ζήτηση στις διεθνείς αγορές είναι πολλαπλάσια της ελληνικής παραγωγής. Εν μέρει καλύπτεται από διάφορες απομιμήσεις και «λευκά τυριά», πράγμα που πάντα θα συμβαίνει, αλλά είναι σαφές ότι η προοπτική του εθνικού μας προϊόντος είναι υψηλή.

Κανένα άλλο προϊόν δεν μπορεί να έχει αυτά τα μοναδικά χαρακτηριστικά που είναι απολύτως συνυφασμένα με τη χλωρίδα, το γεωγραφικό ανάγλυφο, την εκτατική εκτροφή και το κλίμα της χώρας μας, από τον Κύκλωπα Πολύφημο (τον πρώτο, κατά τον μύθο, παρασκευαστή φέτας) πριν 8.000 χρόνια έως σήμερα.

Συνεπώς υπάρχει στις ευρωπαϊκές και στις διεθνείς αγορές ένα «πεδίον δόξης λαμπρό» που περιμένει από εμάς να το κατακτήσουμε. 
Αυτός είναι ο λόγος για τον οποίο στο Υπουργείο Αγροτικής Ανάπτυξης έχουμε κάνει μια στρατηγική επιλογή: Να αξιοποιήσουμε κάθε δυνατότητα ώστε ο κλάδος της αιγοπροβατοτροφίας, ο κλάδος που στηρίζει και στηρίζεται από τη φέτα, να ενισχυθεί μέσα από κίνητρα, διευκολύνσεις, στοχευμένες πολιτικές και «εργαλεία», ώστε να μπορέσει να ξεπεράσει τις δομικές του αδυναμίες και να αποτελέσει την αιχμή του δόρατος για την παραγωγική ανασυγκρότηση του πρωτογενούς τομέα της χώρας. 
Το πρώτο βήμα για την υλοποίηση αυτής της στρατηγικής υπήρξε ο νόμος για τις βοσκήσιμες γαίες, μια μικρή επανάσταση που δεν έγινε απολύτως κατανοητή καθώς, δυστυχώς, τα αγροτικά θέματα προσελκύουν τα φώτα της δημοσιότητας μόνον όταν κατεβαίνουν τα τρακτέρ στους δρόμους…

Με μια κουβέντα, με το νόμο αυτό, δεν λύσαμε απλώς το θέμα της απρόσκοπτης καταβολής των επιδοτήσεων στους κτηνοτρόφους, αλλά δημιουργήσαμε τις προϋποθέσεις για την αειφορική διαχείριση και αύξηση της «βοσκοϊκανότητας» των γαιών αυτών - έτσι ώστε να μπορούν να φιλοξενήσουν περισσότερα αιγοπρόβατα - και για τη δημιουργία «λιβαδικών μονάδων». Φανταστείτε κάθε κοπάδι, κάθε κτηνοτρόφος, να έχει τη δική του «λιβαδική μονάδα», δηλαδή την έκταση που θα του εξασφαλίζει πράσινη βοσκήσιμη ύλη για το μεγαλύτερο διάστημα του έτους, και μάλιστα θα φιλοξενεί και τις βασικές υποδομές του, στάβλους, αμελκτήρια, αποθήκες, ακόμα και μικρά τυροκομεία.

Πέραν αυτού, το επόμενο διάστημα θα μπουν σε εφαρμογή μια σειρά από παρεμβάσεις που έχουμε σχεδιάσει ειδικά για τον τομέα της αιγοπροβατοτροφίας, αξιοποιώντας κυρίως πόρους και δυνατότητες του Προγράμματος Αγροτικής Ανάπτυξης. Αφορούν μεταξύ άλλων τη μείωση του κόστους παραγωγής, την ενίσχυση της παραγωγής κατάλληλων και φθηνών ζωοτροφών, την ανάδειξη και γενετική βελτίωση ντόπιων φυλών προβάτων και αιγών υψηλής απόδοσης, την προώθηση συλλογικών – συνεργατικών σχημάτων, τον εκσυγχρονισμό και καθετοποίηση των κτηνοτροφικών εκμεταλλεύσεων, την ειδική υποστήριξη των κτηνοτρόφων των ορεινών περιοχών, τη διευκόλυνση της αδειοδότησης κτηνοτροφικών εγκαταστάσεων κ.λπ.

Η στήριξη και ανάπτυξη της αιγοπροβατοτροφίας είναι διέξοδος για τον αγροτικό τομέα, είναι μονόδρομος για τη διατήρηση της συνοχής στην ύπαιθρο και την παραμονή των κατοίκων στις ορεινές περιοχές, είναι εθνική ανάγκη. Όσοι ασχολούνται με τα αγροτικά θέματα το ξέρουν. Το ξέρουν ακόμα και εκείνοι που για λόγους μικροπολιτικών σκοπιμοτήτων παρασύρουν και παρασύρονται σε μηδενιστικές καταγγελίες, όπως αυτές των τελευταίων ημερών ότι «χάσαμε το όνομα της φέτας» κ.λπ.

Δεν χάσαμε τίποτα. Το όνομα της φέτας είναι απολύτως κατοχυρωμένο στην Ευρωπαϊκή αγορά, ενώ για τις τρίτες χώρες, στις οποίες μέχρι σήμερα δεν υπήρχε καμία απολύτως προστασία (και παρόλα αυτά είχαμε τις εξαγωγές που προανέφερα), δίνουμε μάχη για να βελτιώσουμε το καθεστώς που κληρονομήσαμε και να κερδίσουμε το καλύτερο δυνατό αποτέλεσμα.

Σε αυτή την προσπάθεια θέλουμε τη στήριξη των ίδιων των αγροτών και των φορέων τους, των επιστημόνων, των τεχνοκρατών, των επιχειρηματιών, των πολιτικών δυνάμεων. Με ανοιχτό μυαλό, χωρίς μικροψυχίες…",http://www.minagric.gr/index.php/el/the-ministry-2/grafeiotypou/sinentefxeis/3411-syn-apostolou130616
17,Βασικά σημεία από τη συνέντευξη του Υπουργού Αγροτικής Ανάπτυξης Βαγγέλη Αποστόλου στην εκπομπή «MEGA Σαββατοκύριακο»,3/21/2016,Βαγγέλης Αποστόλου,"Βασικά σημεία από τη συνέντευξη του Υπουργού Αγροτικής Ανάπτυξης 
Βαγγέλη Αποστόλου στην εκπομπή «MEGA Σαββατοκύριακο»

Δημοσιογράφος: Σας καλέσαμε για το θέμα που προέκυψε προχτές, από την απάντηση που δώσατε στη Βουλή όσον αφορά τις επιστροφές από το περίφημο «πακέτο Χατζηγάκη», αλλά ταυτοχρόνως βλέπουμε ότι οι αγρότες ξαναζεσταίνουν τα τρακτέρ και λένε ότι θα κατέβουν ξανά στην Αθήνα όταν θα συζητείται το ασφαλιστικό. Να τα πάρουμε ένα ένα τα πράγματα και να ξεκινήσουμε πρώτα απ΄ αυτή την απάντηση που δώσατε στη Βουλή ότι από το περίφημο «πακέτο Χατζηγάκη» πρέπει να πάρουμε πίσω 215 εκατ. ευρώ διότι έχουμε καταδίκη από το Ευρωπαϊκό δικαστήριο, θα πρέπει κατ’ αρχήν να ξεκινήσει αυτή η απόδοση από 12.000 αγρότες και κυρίως από αγρότες που έχουν πάρει από 5.000 ευρώ και πάνω τα οποία θα παρακρατάται από τις ενισχύσεις σε πέντε δόσεις

Υπουργός: Κατ’ αρχάς επειδή είδα τον τίτλο που είχατε προηγούμενα «επιδοτήσεις επιστρέφουν οι αγρότες» δεν έχει καμία σχέση το ζήτημα των ανακτήσεων με τις επιδοτήσεις, για τον απλούστατο λόγο ότι οι ανακτήσεις και οι καταλογισμοί επιβλήθηκαν σε βάρος της χώρας μας επειδή χρησιμοποιήσαμε κρατικούς πόρους για να ενισχύσουμε τους αγρότες ερήμην της ΕΕ, το τονίζω το ερήμην της ΕΕ, διότι εάν τότε είχε τηρηθεί η διαδικασία της ενημέρωσης και της έγκρισης, ίσως δε φτάναμε στη σημερινή κατάσταση.

Δημοσιογράφος: Τι χρήματα είναι αυτά υπουργέ;

Υπουργός: Αυτά είναι χρήματα τα οποία έρχονται από τον κρατικό προϋπολογισμό, από την τσέπη του Έλληνα πολίτη και δόθηκαν στους αγρότες. Ήταν πράγματι μια δύσκολη περίοδος, αλλά δόθηκαν χωρίς να τεκμηριωθεί η αναγκαιότητα…

Δημοσιογράφος: Χατιρικώς δόθηκαν αυτές οι ανακτήσεις, είπατε «αν τεκμηριωνόταν η αναγκαιότητα».

Υπουργός: Μισό λεπτό διότι οι λέξεις είναι πολύ σημαντικές. Το «αν τεκμηριωνόταν η αναγκαιότητα» το καταλαβαίνουν οι αγρότες. Είχαν πρόβλημα αλλά για να δοθούν ενισχύσεις πρέπει να τεκμηριωθεί και να εγκριθεί από την ΕΕ.

Δημοσιογράφος: Θυμάμαι εκείνη την περίοδο που έδωσε ο κ. Χατζηγάκης τα 500 εκατ. να είναι όλο το σύμπαν στους δρόμους και όλη η αντιπολίτευση να λέει «είναι λίγα τα 500 εκ. ευρώ, έπρεπε να τους δώσετε παραπάνω».

Υπουργός: Δεν έγινε καμία ενημέρωση, δεν υπήρξε έγκριση. Υπάρχει μια διαδικασία, deminimis λέγεται, όπου όταν έχουμε πρόβλημα ενημερώνουμε ακριβώς ποιο είναι το πρόβλημα, και παίρνουμε την έγκρισή τους. Δεν έγινε αυτή η διαδικασία. Εγώ σας λέω ότι ακόμη και να μην έπαιρναν την έγκρισή τους, να είχαν κάνει την τεκμηρίωση. Ούτε καν την τεκμηρίωση δεν έκαναν…

Δημοσιογράφος: και ο κ. Χατζηγάκης τότε με τον Καραμανλή πιέστηκε πάρα πολύ με τους αγρότες που του σφίξαν τη θηλιά, είδε το πολιτικό κόστος και έδωσαν τα λεφτά και εσείς τώρα μόλις οι αγρότες κατέβηκαν και ζέσταναν τις μηχανές και βγήκαν στους δρόμους και σφίξαν τη θηλιά της Κυβέρνησης, ορισμένα από αυτά που είχατε εξαγγείλει και πρέπει να γίνουν, τα πήρατε πίσω …

Υπουργός: Θέλω να γίνει κατανοητό, διότι λυπάμαι, ότι και από πολλά μέσα ενημέρωσης δεν έχει γίνει κατανοητό τι κάνουμε και βεβαίως για να το καταλάβουν και οι αγρότες…

Δημοσιογράφος: Δεν είναι μόνο η περίοδος Καραμανλή διότι ο υπουργός είπε στη Βουλή ότι από το 2002 μας ζητούν ανακτήσεις…

Υπουργός: Άρα λοιπόν ερχόμαστε και έχουμε ένα πρόβλημα το οποίο το βρήκαμε εμείς, που λέγεται ανακτήσεις, καταλογισμοί περίπου 1,5 δις ευρώ, και δημοσιονομικές διορθώσεις - πρόστιμα άλλο 1,5 δις και λέμε τώρα να βάλουμε μια τάξη ν’ αντιμετωπίσουμε τα συγκεκριμένα ζητήματα

Δημοσιογράφος: Για παράδειγμα εγώ πήρα επιδότηση, ανάκτηση όπως θέλετε πείτε το, τι θα πληρώσω;

Υπουργός: Για να καταλήξουμε στο τι θα πληρώσεις πρέπει να ολοκληρωθεί η διαπραγμάτευση, να δούμε τα δεδομένα που θα έχουμε μπροστά μας, διότι όλη αυτή την περίοδο κάνουμε διαπραγμάτευση να μειώσουμε τα συγκεκριμένα ποσά που αφορούν ανακτήσεις. Στο «πακέτο Χατζηγάκη» είχαμε 420 εκατ. ευρώ και 720.000 αγρότες. Αυτή την ώρα που βγήκε η οριστική καταδικαστική απόφαση, έχουμε μειώσει την υποχρέωση στους 95.000 αγρότες και στα 215 εκατ. ευρώ. Δεν τέλειωσε η διαπραγμάτευση. 
Ερχόμαστε όμως και σε πρώτη φάση, μέσα από ειδική ρύθμιση που κάναμε σε νόμο προηγούμενα, νομοθετήσαμε να υπάρχει Κοινή Υπουργική Απόφαση, (όχι αφηρημένα και με διαδικασίες αναγκαστικής είσπραξης κλπ όπως γινόταν παλιά,), να ζητήσουμε από 12.000 αγρότες αυτή την ώρα, το κομμάτι των ενισχύσεων που πήραν από το «πακέτο Χατζηγάκη» από 5.000 ευρώ και πάνω. Αυτό αφορά μόλις στο 1,67 % των αγροτών, και θα κληθούν να επιστρέψουν τα χρήματα σ’ ένα βάθος πενταετίας με μια διαδικασία που θα έχει σχέση και με τις ενισχύσεις που δίνονται το Οκτώβρη- Νοέμβρη…

Δημοσιογράφος: Εγώ είμαι αγρότης που πήρα 20.000 ευρώ τότε μου δόθηκαν αυτά τα χρήματα.

Υπουργός: Πολλά είναι, αν πήρε κάποιος 20.000 ευρώ για ζημιές στον αγροτικό χώρο, τότε δεν μιλάμε για αγρότη από εκείνους για τους οποίους φωνάζουμε και θυσιαζόμαστε, δηλαδή για το 95% των αγροτών…

Δημοσιογράφος: Όταν λέτε πάνω από 5.000 ευρώ, πόσοι είναι οι περισσότεροι…

Υπουργός: Για κάποιους πολύ λίγους φτάνει να έχουν πάρει μέχρι 50.000 - 60.000 και 70.000 ευρώ…
Ερχόμαστε λοιπόν και λέμε ότι οι ανακτήσεις θα γίνουν σε πέντε ετήσιες δόσεις η οποία θα είναι μια δόση κάθε χρόνο και θα έχει σχέση με τη βασική ενίσχυση – διότι αυτός που έχει πάρει 20.000 – 25.000 είναι σίγουρο ότι παίρνει βασική ενίσχυση αρκετά αυξημένη. Η υπουργική απόφαση θα ορίζει να γίνεται παρακράτηση σε πέντε χρόνια για να απαλύνουμε τους αγρότες. 
Δίνουμε μια μάχη όχι μόνο για το θέμα αυτό αλλά και για το φορολογικό, και το ασφαλιστικό των αγροτών. Σας λέω και πάλι ότι τουλάχιστον το 90% των αγροτών έχει μικρότερα ποσά.
Ταυτόχρονα λέω ότι πρέπει να κάνουμε την κίνηση - βρισκόμαστε σε μια διαπραγμάτευση - , να δούνε οι Ευρωπαίοι ότι κι εμείς κάτι έχουμε κάνει. Ετοιμάζουμε την υπουργική απόφαση, αλλά εν τω μεταξύ αλλάζουν τα δεδομένα μέχρι να τους βρούμε. 
Πρέπει να χρησιμοποιήσουμε στοιχεία του ΟΓΑ, στοιχεία του ΟΠΕΚΕΠΕ, να δούμε ποιοι έχουν πεθάνει κλπ. Θα τα δούμε όλα αυτά. 
Για αυτό σας λέω ότι έχουμε μια Κοινή Υπουργική Απόφαση που θα τα ορίζει. Δεν είναι μάλιστα απόφαση μόνο του υπουργού Αγροτικής Ανάπτυξης είναι και του υπουργού Οικονομικών.
Το θέμα των ανακτήσεων θα το πάμε επίσης και στην Επιτροπή Παραγωγής και Εμπορίου της Βουλής ώστε όλες οι πολιτικές δυνάμεις να κληθούν να πάρουν θέση.
Και ξεκαθαρίζω ότι όταν εμείς συζητάμε αυτό το θέμα με τους εταίρους και διαπραγματευόμαστε, έχουμε στο νου μας και τα 108 εκατ. ευρώ που έρχονται από το «πακέτο Κοντού» με τα δημητριακά και τα 550 εκατ. ευρώ για τις συνεταιριστικές οργανώσεις.
 
Δημοσιογράφος: Όλα αυτά παράνομα δόθηκαν;

Υπουργός: Βέβαια δόθηκαν παράνομα με βάση τους κοινοτικούς κανονισμούς. Από το 2002 υπάρχει η ενόχληση της Ευρωπαϊκής Ένωσης για τα θέματα αυτά. Μιλάμε για τις συγκεκριμένες ενισχύσεις που αφορούν τις ανακτήσεις και ειδικότερα για το «πακέτο Χατζηγάκη», το «πακέτο Κοντού» 108 εκατ. Ευρώ για τα δημητριακά, το «πακέτο Μωραΐτη» 550 εκατ. ευρώ που είχε δοθεί στις συνεταιριστικές οργανώσεις. Αυτά έχουμε ως καταλογισμούς ύψους 1,35 δις ευρώ.
Δεν έχουμε μόνο την οριστική καταδίκη αλλά έχουμε και απειλή που λέει «προσέξτε θα πάμε και στην επιβολή ημερήσιου προστίμου».
Συνεχίζουμε τη διαπραγμάτευση και αλλάζουν και τα δεδομένα. Για παράδειγμα στο πρόσφατο Συμβούλιο Υπουργών Γεωργίας συζητήθηκε να διευρυνθεί η δυνατότητα των κρατών μελών για τις ενισχύσεις de minimis αντί για 15.000 ευρώ ανά εκμετάλλευση – μετά από έγκριση βεβαίως της ΕΕ- να μπορεί να πάει το ποσό στις 30.000 ευρώ. Αν ισχύσει κάτι τέτοιο θα αλλάξει τα δεδομένα και για τους δικούς μας καταλογισμούς.
Το 2015 ήταν η πρώτη χρονιά που δεν επιβλήθηκε πρόστιμο στη χώρα μας διότι στο κομμάτι των κρατικών ενισχύσεων άρχισε να μπαίνει μια τάξη. Αυτό εγώ δεν θα το χρησιμοποιήσω στη διαπραγμάτευση;
 
Δημοσιογράφος: Θέλετε κι εσείς να χαϊδέψετε τ΄ αυτιά των αγροτών…

Δεν χαϊδεύουμε τα αυτιά των αγροτών στηρίζουμε τους πραγματικούς αγρότες και αυτό πρέπει να γίνει κατανοητό. Οι αγρότες που μας απασχολούν είναι αυτό το 90% το 95%, εκεί είναι ο κορμός της αγροτιάς. 
Θα μπουν όλα τα ζητήματα στο τραπέζι των διαπραγματεύσεων, είμαστε σε μια κινητικότητα.

Δημοσιογράφος: Μπορεί ο αγρότης να δώσει αυτά τα λεφτά πίσω; Πότε θα γίνει η πρώτη ανάκτηση;

Υπουργός: Αυτήν την ώρα δεν μπορώ να σας πω πότε θα γίνει η πρώτη δόση ανάκτησης γιατί είναι σε εξέλιξη η διαδικασία. Είτε θα είναι τον ερχόμενο Οκτώβρη είτε τον Οκτώβρη – Νοέμβρη της επόμενης χρονιάς.
Δεν έχει χρονικό όριο εφαρμογής η απόφαση του Ευρωπαϊκού Δικαστηρίου. Τυπικά η χώρα μας άμεσα πρέπει να υλοποιήσει την απόφαση που λέει ότι 720 χιλιάδες αγρότες πρέπει να επιστρέψουν 421 εκατ. Όμως ήδη στη συμφωνία που έχουμε κάνει μέχρι τώρα πάνω στη διαπραγμάτευση οι 720 χιλιάδες έγιναν 95.000 αγρότες, τα 421 εκατ. έγιναν 215 εκατ. Κάνουμε τώρα την πρώτη κίνηση για επιστροφή σε αυτούς που είναι πάνω από 5.000 ευρώ σε βάθος πενταετίας.
Κανείς δεν καλείται σήμερα να πληρώσει, αυτό θα γίνει σε βάθος χρόνου. Και όπως σας είπα καλείται να πληρώσει το 1,65% των Ελλήνων αγροτών που έλαβαν ενίσχυση από το «πακέτο Χατζηγάκη».
Αυτοί που έλαβαν μεγάλες ενισχύσεις δεν είναι οι αγρότες που έχουν το πρόβλημα και δεν μπορούν να πληρώσουν.
Ο αγρότης που έχει το πρόβλημα και δεν μπορεί να πληρώσει είναι αυτός που έλαβε ενισχύσεις από το «πακέτο Χατζηγάκη» κάτω από 5.000 ευρώ και αυτές οι περιπτώσεις αφορούν περίπου το 95% με 97% των Ελλήνων αγροτών.
 
Δημοσιογράφος: Θα το δεχθούν οι αγρότες ή θα ξεσηκωθούν πάλι;

Ο κορμός των αγροτών με τον οποίο ήρθαμε σε συνεννόηση δεν εξέφραζαν προβληματισμούς διότι δεν τους απασχολούσε αυτό το θέμα. Δεν είναι πλειοψηφία οι αγρότες που πήραν από το «πακέτο Χαζηγάκη» τις 15.000 και 20.000 ευρώ και από τους οποίους θα πάρουμε το 1/5. 
Αυτήν την ώρα ετοιμάζεται μια ΚΥΑ για 12.000 αγρότες για να πληρώσουν σε βάθος πενταετίας. Αυτήν την ώρα είμαστε σε μια διαπραγμάτευση με τους θεσμούς και ετοιμάζουμε την υπουργική απόφαση.

Σχετικά με τη θεσμοθέτηση το εργόσημου
Θεσμοθετούμε το εργόσημο που είναι ένα εργαλείο για να αντιμετωπιστεί η «μαύρη», αδήλωτη εργασία στον αγροτικό χώρο και πρέπει να αντιμετωπιστεί γιατί αυτοί οι πολίτες που δουλεύουν στις αγροτικές εργασίες έχουν το δικαίωμα να είναι ασφαλισμένοι να πληρώνονται κανονικά.
Βεβαίως και ο αγρότης θα ωφεληθεί από αυτήν την διαδικασία διότι θα δικαιολογήσει τις δαπάνες του, το κόστος παραγωγής.
Για το συγκεκριμένο θέμα η ΝΔ κατέθεσε ερώτηση στην Ευρωβουλή και λέει ότι «ο πρωθυπουργός θέλει να χρησιμοποιήσει το εργόσημο για να νομιμοποιήσει τους μετανάστες» και την ίδια ώρα η ΝΔ στις προτάσεις της για το αγροτικό χαρακτηρίζει το εργόσημο ως ένα εργαλείο... ",http://www.minagric.gr/index.php/el/the-ministry-2/grafeiotypou/sinentefxeis/3280-dt210316b
18,Συνέντευξη Υπουργού Αγροτικής Ανάπτυξης και Τροφίμων Βαγγέλη Αποστόλου στην εφημερίδα ΑΥΓΗ,2/21/2016,Βαγγέλης Αποστόλου,"Οι πολυήμερες αγροτικές κινητοποιήσεις είχαν μεν ως αιχμή την μεταρρύθμιση στο ασφαλιστικό και τις επερχόμενες αλλαγές στη φορολογία, όμως ανέδειξαν συγχρόνως σειρά προβλημάτων του πρωτογενούς τομέα, που διαχρονικά πλήττουν την αγροτική παραγωγή. Ο συνδυασμός είναι εκρηκτικός απειλώντας ευθέως την βιωσιμότητα του χώρου, κάτι που και οι ίδιοι οι αγρότες επικαλούνται, δηλαδή ότι οδηγούνται σε εγκατάλειψη της αγροτικής δραστηριότητας. Πως αντιμετωπίζετε αυτή την πραγματικότητα και τι επιφυλάσσει η «επόμενη μέρα» για τον χώρο;

Αυτό είναι, αν θέλετε, και το παράπονό μου. Η δική μας δουλειά στο υπουργείο Αγροτικής Ανάπτυξης είναι να δημιουργήσουμε προϋποθέσεις βιωσιμότητας και ανάπτυξης του αγροτικού τομέα και όχι να διαχειριστούμε μια κατάσταση μιζέριας και φτώχειας. Έχουμε κάνει σοβαρά βήματα και ετοιμάζουμε μεγάλες παρεμβάσεις, ωστόσο τα θέματα αυτά, μέσα σε ένα περιβάλλον έντασης, δυστυχώς δεν συζητούνται επαρκώς. Μιλάμε για παρεμβάσεις προκειμένου να αποκτήσει ο αγρότης την αναγκαία ρευστότητα και πρόσβαση στη χρηματοδότηση, παρεμβάσεις υποστήριξης του αγρότη στην άσκηση της δραστηριότητάς του, παρεμβάσεις για να αυξηθεί η προστιθέμενη αξία που μένει τελικά στον ίδιο από την παραγωγή του, και βέβαια παρεμβάσεις για μείωση του κόστους παραγωγής που είναι πράγματι υψηλό στη χώρα μας.
Αυτές οι παρεμβάσεις θα βελτιώσουν την ανταγωνιστικότητα του αγροτικού τομέα και θα επιτρέψουν το μεγάλωμα της πίτας, άρα και του αγροτικού εισοδήματος. Αυτό είναι το «κλειδί» για τον χώρο και όχι να λειτουργούμε αμυντικά με τη λογική να γλιτώσουμε σήμερα κάτι από τις ασφαλιστικές εισφορές και στο μέλλον «ότι γίνει ας γίνει»…

-Και στις θέσεις του αγροτικού κόσμου, όμως, η μείωση του υψηλού κόστους παραγωγής αποτελεί βασική προτεραιότητα, καθώς σε συνδυασμό με την έλλειψη ρευστότητας και τους υψηλούς φορολογικούς συντελεστές, καθιστούν την παραγωγή μη ανταγωνιστική, εξανεμίζοντας το αγροτικό εισόδημα. Πώς προτίθεστε να παρέμβετε σε αυτό το επίπεδο;

Θα εξαντλήσουμε όλες τις δυνατότητες παρεμβάσεων για τη μείωση του κόστους παραγωγής. Πρώτα απ΄ όλα στον τομέα των εφοδίων. Έχουμε πολύ ακριβά φυτοφάρμακα, λιπάσματα και σπόρους από την υπόλοιπη Ευρώπη. Έχουμε συστήσει επιτροπή που συγκεντρώνει και μελετάει τα στοιχεία και σύντομα θα δείτε για την υπόθεση αυτή να ενημερώνεται η Επιτροπή Ανταγωνισμού. 
Το θέμα αυτό συνδέεται και με τη ρευστότητα που θα αποκτήσει ο παραγωγός μέσα από την «κάρτα του αγρότη», με την οποία θα μπορεί να κάνει αναλήψεις και να χρηματοδοτεί τις εργασίες της εκμετάλλευσής του σε ετήσια βάση, με εγγύηση τις κοινοτικές επιδοτήσεις που δικαιούται. Η ρευστότητα, που θα ενισχυθεί και με την αναδιοργάνωση του συστήματος πληρωμών των επιδοτήσεων, είναι γνωστό ότι συμπιέζει το κόστος των εφοδίων. 
Στο θέμα της ενέργειας θα υπάρξουν ρυθμίσεις σε συνεργασία με ΔΕΗ σχετικά με το αγροτικό ρεύμα, τους διακανονισμούς κ.λπ., αλλά και «έξυπνες» παρεμβάσεις για το κόστος ηλεκτρικής ενέργειας μέσα από την αξιοποίηση των ΑΠΕ. Δυστυχώς για τον ΕΦΚ στο αγροτικό πετρέλαιο δεν μπορεί σε αυτή τη φάση να γίνει κάτι, είμαστε όμως ευτυχώς σε μια περίοδο που τα καύσιμα έχουν διεθνώς πολύ χαμηλές τιμές. Παρεμβάσεις θα υπάρξουν και για τον εξορθολογισμό του κοστολογίου χρήσης νερού που είναι επίσης μια παράμετρος του κόστους.

-Η αγορά, στην οποία και η νέα ΚΑΠ κατευθύνει πλέον τους αγρότες, είναι «κοινό μυστικό» ότι βρίθει στρεβλώσεων και παθογενειών (μεσάζοντες, «καρτέλ» κτλ). Πώς θα διασφαλίσετε την ισότιμη συμμετοχή των παραγωγών σε αυτό το περιβάλλον;

Έχω πει καθαρά ότι στον τομέα της παραγωγής και διακίνησης αγροτικών προϊόντων υπάρχει μια γκρίζα ζώνη που πρέπει να φωτίσουμε. Τα στοιχεία δείχνουν ότι ούτε η μισή από την συνολική ακαθάριστη αξία της αγροτικής παραγωγής δεν εμφανίζεται στα χαρτιά. Την ίδια στιγμή ο αγρότης υποαμείβεται και ο καταναλωτής πληρώνει πανάκριβα τα προϊόντα. Γίνεται πάρτυ από τους μεσάζοντες που εκμεταλλεύονται τους αγρότες και λυμαίνονται το χώρο αποσπώντας υπερκέρδη και μάλιστα αφορολόγητα. Πέραν των ελέγχων, αλλά και των κινήτρων για να κρατάει ο αγρότης βιβλία εσόδων – εξόδων, (βιβλία που αποτελούν ένα «εργαλείο» για την εξυγίανση του χώρου χωρίς να επιβαρύνουν καθόλου τον αγρότη, αντίθετα τον συμφέρει το σύστημα) θα υπάρξουν συγκεκριμένες παρεμβάσεις. Θα τελειώσει η διακίνηση με τιμολόγια αγοράς που εκδίδουν οι έμποροι ανεξέλεγκτα. Θα σταματήσει η πληρωμή των αγροτών με καθυστέρηση 6 – 7 – 8 μήνες. Θα θεσμοθετηθεί συγκεκριμένος υποχρεωτικός μέγιστος χρόνος αποπληρωμής που δεν θα ξεπερνάει τους 1 – 2 μήνες.

-Μεταξύ των σημείων που υπάρχει σύγκλιση με την κυβέρνηση, αλλά και διχασμός ανάμεσα στους αγρότες, είναι ο ορισμός του κατά κύριο επάγγελμα αγρότη και η θέσπιση σχετικού μητρώου. Πως θα διασφαλιστεί αφενός ότι δεν θα προκύψουν μεγαλύτερες ανισότητες στις τάξεις των αγροτών κι αφετέρου ότι δεν θα «εκδιωχθούν» από την ύπαιθρο πολύ φτωχοί αγρότες που είναι και ετεροεπαγγελματίες -για λόγους επιβίωσης- και το αντίστροφο;

Χρειάζεται πράγματι να βρεθεί η χρυσή τομή. Εμείς προωθούμε τον ορισμό του «επαγγελματία αγρότη» με κριτήριο να έχει τουλάχιστον το 51% του συνολικού εισοδήματος από τον γεωργικό τομέα (σε σχέση με το 35% που ισχύει σήμερα). Με το ποσοστό αυτό εξασφαλίζεται ότι πρόκειται πράγματι για κατοίκους της υπαίθρου που έχουν ως κύρια δραστηριότητα το αγροτικό επάγγελμα, και όχι γιατροί και δικηγόροι, για παράδειγμα, που κληρονόμησαν μια αγροτική περιουσία. Αλλά ταυτόχρονα με το ποσοστό αυτό αναγνωρίζεται η ανάγκη να συνεχίζουν να έχουν δραστηριότητα αγροτική και εκείνοι που ζουν στην ύπαιθρο, παράγουν, αλλά έχουν και έσοδα από άλλες δραστηριότητες (μικροί επαγγελματίες, εργαζόμενοι στον τουρισμό στα νησιά κ.λπ.). Η χώρα έχει ανάγκη την παραγωγή τους και την παραμονή τους στην ύπαιθρο στο πλαίσιο μια πολυλειτουργικής οικονομίας.

-Ως γνωστόν επίκειται η θεσμοθέτηση του νέου πλαισίου λειτουργίας του συνεργατισμού, με βασικό σημείο το ξεκαθάρισμα από «αμαρτωλές» επιλογές του παλαιού καθεστώτος. Μάλιστα δηλώσατε πρόσφατα στη βουλή ότι βρίσκεται στις δικαστικές Αρχές η διερεύνηση γνωστών, παλαιών τριτοβάθμιων οργανώσεων. Τι προβλέπεται στην κατεύθυνση αυτή;

Για ότι είναι στη δικαιοσύνη, όπως αντιλαμβάνεστε, θα αποφανθεί η δικαιοσύνη. Όσον αφορά την λειτουργία του συνεταιριστικού χώρου, έχουμε ήδη παρουσιάσει το νομοσχέδιο που ενισχύει, μέσω κινήτρων, τις συλλογικές μορφές οργάνωσης της παραγωγής και της μεταποίησης. Συνεταιρισμούς, ομάδες παραγωγών, οργανώσεις παραγωγών κ.λπ. Με το νομοσχέδιο έχουμε δύο στόχους: Να εξαλείψουμε όλα εκείνα τα στοιχεία που έχουν συντελέσει στην απαξίωση του συνεταιριστικού κινήματος και να θέσουμε τις βάσεις για την μη επανάληψη τους καθώς επίσης να βοηθήσουμε τους αγρότες να επιβιώσουν στο σημερινό περιβάλλον της ακραίας ανταγωνιστικής παγκόσμιας αγοράς δημιουργώντας υγιείς συνεταιριστικές επιχειρήσεις ώστε να επιτύχουν χαμηλότερο κόστος παραγωγής και καλύτερες τιμές για τα αγροτικά τους προϊόντα.

-Αύριο ο πρωθυπουργός έχει τη συνάντηση με τους εκπροσώπους των αγροτών από τα μπλόκα. Υπάρχουν περιθώρια εκτόνωσης;

Για να είναι παραγωγικός ο διάλογος, για να βρεθούν δηλαδή λύσεις, πρέπει να προσέρχονται όλες οι πλευρές με πνεύμα συνεννόησης. Από την πλευρά της κυβέρνησης έχουν γίνει οι απαραίτητες επεξεργασίες για ουσιαστικές βελτιώσεις και στο ασφαλιστικό και στο φορολογικό. Εκείνο που περιμένουμε από τους αγρότες είναι να έχουν συναίσθηση της κρισιμότητας των στιγμών για τη χώρα και των υποχρεώσεων που έχει αναλάβει προκειμένου να διασφαλίσει την παραμονή της στην ευρωπαϊκή οικογένεια που σημαίνει μεταξύ άλλων και συνέχιση της καταβολής περίπου 3,5 δις. το χρόνο στον αγροτικό τομέα. Προσωπικά ως υπουργός Αγροτικής Ανάπτυξης θέλω να καλέσω τους αγρότες να δούμε από κοινού τις μεγάλες πρωτοβουλίες που χρειάζονται για την επόμενη μέρα.",http://www.minagric.gr/index.php/el/the-ministry-2/grafeiotypou/sinentefxeis/3232-syn210216-apostolou
19,"Συνέντευξη Υπουργού Αγροτικής Ανάπτυξης και Τροφίμων, κ. Βαγγέλη Αποστόλου, στην «Εφημερίδα των Συντακτών»",2/14/2016,Βαγγέλης Αποστόλου,"«Οι αγρότες παύουν να είναι παιδιά ενός κατώτερου θεού»

-Κύριε υπουργέ, μετά το πρόσφατο υπουργικό συμβούλιο ο πρωθυπουργός άφησε ανοιχτό το ενδεχόμενο βελτιώσεων στο Ασφαλιστικό των αγροτών. Τι μεγέθους θα είναι αυτές οι βελτιώσεις και προς ποια κατεύθυνση; Και, ακόμη, κάτι που ρωτούν όλοι οι αγρότες: διορθώνεται το Ασφαλιστικό;

Υπάρχουν σκέψεις από την πλευρά της κυβέρνησης για βελτίωση του αρχικού σχεδίου, προς την πλευρά της ομαλότερης προσαρμογής, της διεύρυνσης της μεταβατικής περιόδου, αλλά και της πιστότερης αποτύπωσης της ιδιαιτερότητας που έχει σήμερα ο ΟΓΑ, ως ένα ταμείο που περιλαμβάνει κατά κύριο επάγγελμα αγρότες, αλλά και πολύ μεγάλο αριθμό κατοίκων της υπαίθρου, συνταξιούχους που δεν έχουν πληρώσει ποτέ εισφορές κ.λπ. Ο ΟΓΑ πέραν του να είναι ο ασφαλιστικός οργανισμός των αγροτών είχε ανέκαθεν και ένα ρόλο κοινωνικό και προνοιακό. 
Θέλω όμως να σημειώσω δύο πράγματα: Μπορεί να έχουν δίκιο οι κατά κύριο επάγγελμα αγρότες όταν λένε ότι οι ίδιοι πληρώνουν ασφάλιστρα αλλά ο ΟΓΑ δίνει συντάξεις σε πολύ περισσότερους, όμως ξέρουν καλά ότι τις συντάξεις αυτές, κοινωνικού χαρακτήρα θα λέγαμε, τις παίρνουν οι μανάδες τους, οι πατεράδες τους, οι άνθρωποι που κράτησαν τα χωριά μας ζωντανά. 
Και το δεύτερο, να μην βλέπουμε το ασφαλιστικό σύστημα μόνον από την πλευρά του τι δίνουμε αλλά και από την πλευρά του τι παίρνουμε. Με το σχέδιο της κυβέρνησης οι αγρότες παύουν να είναι παιδιά ενός κατώτερου θεού, αποκτούν ίσα δικαιώματα με όλους τους Έλληνες, εξασφαλίζουν την εθνική σύνταξη όπως όλοι και χτίζουν δικαιώματα όπως όλοι.

-Μπορεί να δεσμευθεί η κυβέρνηση για βελτιώσεις και στο φορολογικό, μετά τα μέτρα που ψηφίστηκαν με το Τρίτο Μνημόνιο; Αναγκαζόμαστε και επανερχόμαστε με όμοια ερώτηση με προηγούμενη συνέντευξή σας στην «Εφ.Συν.» τον Οκτώβρη: Μετά τα «μέτρα-ταφόπλακα», όπως είχατε χαρακτηρίσει εσείς ο ίδιος τις προτάσεις των δανειστών και τις οποίες βλέπουμε να εφαρμόζονται, πώς θα επιτευχθεί μια δίκαιη φορολογική μεταχείριση και πώς θα μετριαστούν οι επιπτώσεις;

Το φορολογικό δεν βρίσκεται αυτή τη στιγμή στο τραπέζι. Είναι γεγονός όμως ότι η κυβέρνηση εξετάζει βελτιώσεις για τους κατά κύριο επάγγελμα αγρότες, αλλά και κάποια από τα αιτήματα που έχουν θέσει και έχουν βάση. Έχω εξηγήσει πάντως ότι με την υιοθέτηση του συστήματος εσόδων – εξόδων και με το αφορολόγητο των επιδοτήσεων μέχρι 12.000 ευρώ οι αγρότες θα έχουν τελικά πολύ μικρή επιβάρυνση. Δυστυχώς στη χώρα μας το κόστος παραγωγής είναι πράγματι υψηλό. Συνεπώς αν αποτυπώνονται στο βιβλίο εσόδων εξόδων όλες οι πωλήσεις και όλες οι δαπάνες, μέσα στις οποίες, με τη ρύθμιση που κάναμε για το εργόσημο, θα μπαίνουν και τα μεροκάματα των αλλοδαπών, ακόμα και της οικογένειας, το φορολογητέο υπόλοιπο για την τεράστια πλειοψηφία των αγροτών θα είναι πολύ μικρό.

-Με αφορμή το Ασφαλιστικό, στην κυβέρνηση επιτίθεται και η ΝΔ. Η επίθεση της αναμένεται να συνδυαστεί με άνοιγμα στους αγρότες, μεταξύ άλλων κλάδων, ασχέτως εάν οι παραγωγοί δεν παραλείπουν να κατηγορήσουν και τις κυβερνήσεις της για την κατάσταση στην οποία έχουν περιέλθει. Ένα σχόλιό σας;

Όσα ανοίγματα και να κάνει δεν μπορεί να πείσει κανέναν ο κ. Μητσοτάκης και η Νέα Δημοκρατία. Οι αγρότες ξέρουν καλά ποιος τους έφερε ως εδώ και ποιος αγωνίζεται με νύχια και με δόντια, μέσα σε πολύ δύσκολες συνθήκες, για τα συμφέροντά τους. Οι εποχές που έριχναν στάχτη στα μάτια των αγροτών με τα διάφορα «πακέτα» Χατζηγάκη, Κοντού κ.λπ., πακέτα που τα πληρώνουμε χρυσά τώρα, έχουν περάσει, όπως έχει περάσει και η δυνατότητά τους να κοροϊδεύουν τον κόσμο. Αλλά ειδικά για το ασφαλιστικό, όταν ο κ. Μητσοτάκης καλεί την κυβέρνηση να το αποσύρει, δείχνει πόσο ψεύτικο είναι το μεταρρυθμιστικό προφίλ που θέλει να χτίσει και πόσο «λόγια του αέρα» είναι η αυτοκριτική που δήθεν κάνει για την παράταξή του.

-Οι φετινές, πρωτοφανείς σε μέγεθος, κινητοποιήσεις αποτυπώνουν και τα συσσωρευμένα προβλήματα που πλήττουν τον κόσμο της υπαίθρου. Ένα «παράλληλο πρόγραμμα» για τον αγροτικό χώρο είναι εφικτό; Τι «εργαλεία» έχετε διαθέσιμα;

Έχω ξαναπεί ότι το 2016 θα είναι για εμάς ένα έτος μεγάλων πρωτοβουλιών και παρεμβάσεων. Θα σας πω εν τάχει κάποιες από αυτές:

Θα δημιουργήσουμε νέα χρηματοδοτικά εργαλεία για τον αγροτικό τομέα με μόχλευση πόρων του Προγράμματος Αγροτικής Ανάπτυξης και αξιοποίηση σχολάζουσας δημόσιας αγροτικής περιουσίας ως εγγύηση για την άντληση ρευστότητας. Δρομολογήσαμε ήδη την «κάρτα του αγρότη», με την οποία θα μπορεί να κάνει αναλήψεις και να χρηματοδοτεί τις εργασίες της εκμετάλλευσής του σε ετήσια βάση, με εγγύηση τις κοινοτικές επιδοτήσεις που δικαιούται.
Θα εξαντλήσουμε όλες τις δυνατότητες παρεμβάσεων για τη μείωση του κόστους παραγωγής. Πρώτα απ΄ όλα στον τομέα των εφοδίων. Έχουμε πολύ ακριβά φυτοφάρμακα, λιπάσματα και σπόρους από την υπόλοιπη Ευρώπη. Έχουμε συστήσει επιτροπή που συγκεντρώνει και μελετάει τα στοιχεία και σύντομα θα δείτε για την υπόθεση αυτή να ενημερώνεται η Επιτροπή Ανταγωνισμού. Θα υπάρξουν «έξυπνες» παρεμβάσεις και για το κόστος ηλεκτρικής ενέργειας μέσα από την αξιοποίηση των ΑΠΕ.
Θα παρέμβουμε επίσης στην αγορά και στη διακίνηση των αγροτικών προϊόντων. Γίνεται πάρτυ από τους μεσάζοντες που εκμεταλλεύονται τους αγρότες και λυμαίνονται το χώρο αποσπώντας υπερκέρδη και μάλιστα αφορολόγητα. Είναι αυτό ελεύθερη αγορά; Αυτό είναι αγορά – ζούγκλα όπου επικρατεί το δίκαιο του ισχυρού, δηλαδή του μεγαλεμπόρου… Θα τελειώσει η διακίνηση με τιμολόγια αγοράς που εκδίδουν οι έμποροι ανεξέλεγκτα. Θα σταματήσει η πληρωμή των αγροτών με καθυστέρηση 6 – 7 – 8 μήνες. Θα θεσμοθετηθεί συγκεκριμένος υποχρεωτικός μέγιστος χρόνος αποπληρωμής που δεν θα ξεπερνάει τον 1 – 2 μήνες.

Θα ενισχύσουμε μέσω κινήτρων συλλογικές μορφές οργάνωσης της παραγωγής και της μεταποίησης. Συνεταιρισμούς, ομάδες παραγωγών, οργανώσεις παραγωγών κ.λπ. Ταυτόχρονα όμως θα δημιουργήσουμε δομές αυστηρού ελέγχου των οργανώσεων για να αποφευχθούν φαινόμενα του παρελθόντος που έχουν δημιουργήσει αρνητική εικόνα για τους συνεταιρισμούς.
Θα φέρουμε τον γεωπόνο και πάλι στο χωράφι. Με συμβουλευτικές δομές σε όλη την Ελλάδα, για την επιστημονική και τεχνική υποστήριξη των παραγωγών από γεωπόνους, κτηνιάτρους και οικονομολόγους, ώστε να καλυφθεί το μεγάλο κενό που διαπιστώνεται στον τομέα των γεωργικών εφαρμογών στην ελληνική περιφέρεια.
-Οι φτωχομεσαίοι αγρότες που συσπειρώνονται γύρω από την Πανελλαδική Επιτροπή των Μπλόκων, λένε ότι η κάρτα αγροτών είναι ένα ακόμη βήμα στην εξαθλίωσή τους, καθώς εκτιμούν ότι θα χρησιμοποιηθεί ως εργαλείο κατάσχεσης του όποιου εισοδήματος και ενίσχυσής τους.

Δεν έχει καμία βάση αυτό. Η κάρτα του αγρότη είναι απλά ένα εργαλείο για να έχει ρευστό στα χέρια του ο αγρότης και να μπορεί, για παράδειγμα, να διαπραγματευτεί καλύτερα τις τιμές που θα αγοράσει τα εφόδιά του. Άλλη τιμή παίρνεις με μετρητά, άλλη με πίστωση…

-Πρόσφατα εξαγγείλατε το Μητρώο των επαγγελματιών αγροτών, το οποίο όμως δέχεται κατηγορίες ότι, εν τέλει, θα λειτουργήσει με ταξική μεροληψία υπέρ των μεγαλοαγροτών. Τι απαντάτε;

Το Μητρώο είναι ένα εργαλείο για να ξέρουμε ποιοι είναι οι κατά κύριο επάγγελμα αγρότες και για να ασκήσουμε πολιτική. Δεν σημαίνει ότι οι κατά κύριο επάγγελμα αγρότες είναι και μεγαλοαγρότες. Σε κάθε περίπτωση εμείς αναγνωρίζουμε την ανάγκη να συνεχίζουν να έχουν δραστηριότητα αγροτική και εκείνοι που ζουν στην ύπαιθρο, παράγουν, αλλά έχουν και έσοδα από άλλες δραστηριότητες (μικροί επαγγελματίες, εργαζόμενοι στον τουρισμό στα νησιά κ.λπ.). Η χώρα έχει ανάγκη την παραγωγή τους και την παραμονή τους στην ύπαιθρο στο πλαίσιο μια πολυλειτουργικής οικονομίας.

-Ας μεταφερθούμε, τέλος, στην κεντρική πολιτική σκηνή: Κάποιοι βλέπουν εκλογές ή οικουμενική κυβέρνηση εντός του 2016. Υφίστανται αντίστοιχα ενδεχόμενα;

Προσήλθαμε στις εκλογές με τη συμφωνία με τους εταίρους ψηφισμένη από τη Βουλή και πήραμε λαϊκή εντολή που είναι ακόμα πολύ νωπή. Η κοινοβουλευτική μας στήριξη είναι αμετάβλητη. Γιατί λοιπόν να έχουμε εκλογές ή άλλη κυβέρνηση από την παρούσα Βουλή; Η κυβέρνηση έχει συγκεκριμένο οδικό χάρτη, ο πρώτος σταθμός του οποίου είναι η έγκαιρη ολοκλήρωση της πρώτης αξιολόγησης. Εκεί είναι το μυαλό μας και εκεί δίνουμε τις δυνάμεις μας. ",http://www.minagric.gr/index.php/el/the-ministry-2/grafeiotypou/sinentefxeis/3210-syn-apostolou140216
20,Συνέντευξη Υπουργού Αγροτικής Ανάπτυξης και Τροφίμων Βαγγέλη Αποστόλου στην «Εφημερίδα των Συντακτών» και το δημοσιογράφο Στέργιο Ζιαμπάκα,10/12/2015,Βαγγέλης Αποστόλου,"«Όλα είναι ανοιχτά για τη φορολογία των αγροτών»

Ανοιχτό παραμένει το μέτωπο των φορολογικών επιβαρύνσεων των αγροτών, όπου «όλα είναι μαχητά», σύμφωνα με τον υπουργό Αγροτικής Ανάπτυξης και Τροφίμων, Βαγγέλη Αποστόλου. Αναλύει την πρόταση που θα καταθέσει στις διαπραγματεύσεις, αισιοδοξώντας για την ευτυχή κατάληξή τους, αλλά και το σχέδιό του για την ανασυγκρότηση του αγροτικού χώρου από μηδενική βάση, τα νέα χρηματοδοτικά εργαλεία και τη θέσπιση της «κάρτας του αγρότη», για τη χρηματοδότηση εργασιών σε ετήσια βάση. «Το αγροτικό επάγγελμα έχει και στη χώρα μας μέλλον», δηλώνει, μιλώντας στην «Εφ.Συν.», αναφερόμενος σε κίνητρα στους νέους που θέλουν να επιστρέψουν στην ύπαιθρο.

• Kύριε υπουργέ, μετά τα «μέτρα-ταφόπλακα», όπως είχατε χαρακτηρίσει εσείς ο ίδιος τις προτάσεις των δανειστών και τις οποίες βλέπουμε να εφαρμόζονται με το Μνημόνιο, οι φόβοι των αγροτών αποτυπώνονται στο σύνθημα που τους θέλει να γίνονται «κολίγες στην ίδια τους τη γη». Εχετε αλλάξει γνώμη για τα μέτρα; Είναι λογικό να φορολογείται ο αγρότης, όπως και ο ελεύθερος επαγγελματίας; Πώς θα επιτευχθεί μια δίκαιη φορολογική μεταχείριση;

Ο ελληνικός λαός και ειδικά οι αγρότες, των οποίων το ήμισυ του εισοδήματος προέρχεται από τις κοινοτικές επιδοτήσεις, γνωρίζουν τι θα σήμαινε η περιπέτεια της εξόδου από την ευρωζώνη, και συνεπώς το γιατί φέραμε τη συγκεκριμένη συμφωνία ως μια λύση, για να μην καταστραφεί η χώρα.
Είναι γεγονός ότι το βάρος που καλείται να σηκώσει ο αγροτικός τομέας με τη νέα συμφωνία είναι πράγματι δυσανάλογο και δυσβάσταχτο, ειδικά στα φορολογικά. Ωστόσο, οι φορολογικές επιβαρύνσεις δεν έχουν νομοθετηθεί. Ολα είναι ανοιχτά και όλα είναι μαχητά.
Εν όψει των διαπραγματεύσεων του Οκτωβρίου, ο ΣΥΡΙΖΑ έχει επεξεργαστεί συγκεκριμένη και τεκμηριωμένη εναλλακτική πρόταση που εξασφαλίζει τα προσδοκώμενα φορολογικά έσοδα για το Δημόσιο με ταυτόχρονη προστασία του εισοδήματος των αγροτών και δίκαιη κατανομή των βαρών.
Σας λέω ορισμένα σημεία της πρότασης αυτής: Ολοι οι κάτοχοι γεωργικής εκμετάλλευσης τηρούν βιβλία εσόδων-εξόδων, εκτός των μικρών παραγωγών με εισόδημα έως 5.000 ευρώ. Επιπλέον με τη χρήση κλιμακωτών συντελεστών θα επιβαρύνεται με λιγότερα βάρη ο μικρός παραγωγός και ο κατά κύριο επάγγελμα αγρότης, καθώς επίσης οι νέοι αγρότες, οι συνεταιρισμοί, όσοι καλλιεργούν σε ορεινές και δυσπρόσιτες περιοχές, έχουν ειδικές καλλιέργειες κ.λπ.
Μου λέτε, αν είναι λογικό να φορολογείται ο αγρότης, όπως και ο ελεύθερος επαγγελματίας. Οχι, δεν είναι και γι’ αυτό διεκδικούμε να αναγνωρίζεται ως έξοδο, ως τεκμαρτή δαπάνη, η αμοιβή της οικογενειακής εργασίας, καθώς και οι αποσβέσεις κεφαλαίου και παγίων. Δεν ισχυρίζομαι ότι το θέμα έληξε. Θα έχουμε και πάλι σκληρή διαπραγμάτευση με τους δανειστές, αλλά πιστεύω ότι θα έχουμε ευτυχή κατάληξη.

• Τα ισοδύναμα που αναζητάτε, απλώς θα μετριάσουν τις επιπτώσεις των μέτρων στον αγροτικό κόσμο; Τι πρωτοβουλίες θα λάβετε για την ανασυγκρότηση του πρωτογενούς τομέα και την αντιμετώπιση του υψηλού κόστους παραγωγής;

Μην υποτιμάτε την ανάγκη ελάφρυνσης και δίκαιης κατανομής των βαρών που συνεπάγεται η συμφωνία. Μερικές φορές είναι θέμα επιβίωσης για τους πραγματικούς αγρότες και συνεπώς αποτελεί πρώτη προτεραιότητά μας.
Αλλά θα προσέξατε ότι στην ομιλία μου για τις προγραμματικές δηλώσεις κατέθεσα μερικά βασικά σημεία των παρεμβάσεών μας, που συγκροτούν ένα σχέδιο για τη ριζοσπαστική μεταρρύθμιση του αγροτικού τομέα. Αν δεν δούμε από μηδενική βάση τη συγκρότηση του αγροτικού χώρου και δεν κάνουμε τις αναγκαίες δομικές αλλαγές, θα το χάσουμε το παιχνίδι. Στο επόμενο διάστημα το σχέδιό μας θα πάρει μια ολοκληρωμένη μορφή.

• Πείτε μας μερικές βασικές πλευρές αυτού του σχεδίου.

Να σας πω.

Πρώτα απ’ όλα θα δημιουργήσουμε νέα χρηματοδοτικά εργαλεία για τον αγροτικό τομέα με μόχλευση πόρων του Προγράμματος Αγροτικής Ανάπτυξης και αξιοποίηση σχολάζουσας δημόσιας αγροτικής περιουσίας ως εγγύηση για την άντληση ρευστότητας. Θα δημιουργήσουμε την «κάρτα του αγρότη», με την οποία θα μπορεί να κάνει αναλήψεις και να χρηματοδοτεί τις εργασίες της εκμετάλλευσής του σε ετήσια βάση, μέχρι του ποσού των κοινοτικών επιδοτήσεων που δικαιούται.
Επίσης, θα ανασυγκροτήσουμε τον μηχανισμό διαχείρισης και καταβολής των πληρωμών, ώστε να αποκτήσει μεγαλύτερη ευελιξία και αποτελεσματικότητα και να εξασφαλιστεί ότι οι αγρότες θα εισπράττουν έγκαιρα τις κοινοτικές επιδοτήσεις και τις αποζημιώσεις του ΕΛΓΑ. Θα μειωθούν έτσι εντυπωσιακά και τα πρόστιμα και οι καταλογισμοί που επιβάλλει η Ευρωπαϊκή Ενωση.
Θα ενισχύσουμε μέσω κινήτρων συλλογικές μορφές οργάνωσης της παραγωγής και της μεταποίησης. Συνεταιρισμούς, ομάδες παραγωγών, οργανώσεις παραγωγών κ.λπ. Ταυτόχρονα όμως θα δημιουργήσουμε δομές αυστηρού ελέγχου των οργανώσεων για να αποφευχθούν φαινόμενα του παρελθόντος που έχουν δημιουργήσει αρνητική εικόνα για τους συνεταιρισμούς.
Συντάσσουμε επιχειρησιακό σχέδιο προώθησης των εξαγωγών σε χώρες-στόχους και αναζητούμε νέες αγορές, διασφαλίζοντας τις απαραίτητες προϋποθέσεις.
Φέρνουμε τον γεωπόνο και πάλι στο χωράφι. Με συμβουλευτικές δομές σε όλη την Ελλάδα, για την επιστημονική και τεχνική υποστήριξη των παραγωγών από γεωπόνους, κτηνιάτρους και οικονομολόγους, ώστε να καλυφθεί το μεγάλο κενό που διαπιστώνεται στον τομέα των γεωργικών εφαρμογών στην ελληνική περιφέρεια.
Σας είπα κάποιες χαρακτηριστικές παρεμβάσεις, αλλά θα δείτε το σχέδιο ολοκληρωμένο σε λίγο καιρό...

• Οι αγρότες όμως λένε ότι το πολιτικό σύστημα τους έχει «κηρύξει πόλεμο». Ηδη παρατηρείται μια κινητικότητα στις τάξεις τους για τον τρόπο που θα αντιδράσουν. Τι θα τους απαντούσατε, εάν τους συναντούσατε σήμερα;

Οχι αν τους συναντούσα... Θα αρχίσω να τους συναντώ και πάλι τις επόμενες ημέρες. Θα τους έλεγα λοιπόν ότι έχουν δίκιο στην αγανάκτησή τους, αλλά το βασικό είναι να βρούμε τρόπους να μεγαλώσει η πίτα του αγροτικού τομέα, αλλιώς δεν κάνουμε τίποτα. Και γι’ αυτό πρέπει να έχουμε οργάνωση, μεθοδικότητα και συνεργασία στις μάχες που έρχονται. Αυτοί που ξέρουν καλύτερα από τον καθένα τον χώρο τους, να μας βοηθήσουν με συγκεκριμένες προτάσεις...

• Με τα «κόκκινα» δάνεια της ΑΤΕ, τι να αναμένουμε; Επιπλέον, θα βρει ο πρωτογενής τομέας έναν χρηματοοικονομικό συμπαραστάτη μέσω της ίδρυσης τράπεζας ειδικού σκοπού;

Η τράπεζα ειδικού σκοπού θα είναι μια διακριτή οντότητα μέσα στην εθνική αναπτυξιακή τράπεζα που σχεδιάζει, όπως ακούσατε από τον πρωθυπουργό, η κυβέρνηση και το οικονομικό επιτελείο. Οσον αφορά τα «κόκκινα» δάνεια αγροτών ή αγροτικών φορέων προς την πρώην ΑΤΕ, τα οποία -όπως ξέρετε- έχουν μεταφερθεί στην υπό εκκαθάριση ΑΤΕ, έχει γίνει η προεργασία, ώστε να οδηγηθούμε σε ένα ξεκαθάρισμα και έπειτα από μελέτη βιωσιμότητας να υπάρξει ένα γενναίο κούρεμα, ακόμα και 50%, για τις περιπτώσεις βεβαίως που μπορούν να έχουν μια προοπτική βιωσιμότητας. Μεγάλο μέρος των οφειλόμενων ποσών αποτελεί τόκους υπερημερίας και εν γένει επιπλέον χρεώσεις.

• Είναι αναγκαία, όχι μόνο η συγκράτηση, αλλά και η ανανέωση του αγροτικού πληθυσμού. Θα παρέχετε κίνητρα στους νέους που θέλουν να επιστρέψουν στην ύπαιθρο;

Ναι, είναι βασικός άξονας του νέου Προγράμματος Αγροτικής Ανάπτυξης, το οποίο -παρεμπιπτόντως- θα ξεκινήσει εμπροσθοβαρώς από την αρχή του 2016. Πρέπει εδώ να πούμε ότι η ίδια η Ευρωπαϊκή Ενωση επιφυλάσσει προνομιακή αντιμετώπιση στους νέους αγρότες. Θα έλεγα με την ευκαιρία αυτή στους νέους που θέλουν να μπουν στην αγροτική παραγωγή να το τολμήσουν και να αξιοποιήσουν όλες τις δυνατότητες που τους δίνονται. Θέλουμε να ασχοληθούν με τη γεωργία, όχι μόνον τα παιδιά που δεν μπόρεσαν να σπουδάσουν και να κάνουν κάτι άλλο, αλλά η ενασχόληση με τη γεωργία να είναι μια επιλογή των άξιων και μορφωμένων νέων.
Οι ευκαιρίες είναι μεγαλύτερες από άλλους τομείς της οικονομίας και της αγοράς εργασίας. Το αγροτικό επάγγελμα έχει και στη χώρα μας μέλλον, αρκεί να εκμεταλλευτούμε τα συγκριτικά μας πλεονεκτήματα και βέβαια να έχουν πάντα οι αγρότες το μυαλό τους στην αγορά και όχι μόνο στις –απαραίτητες βεβαίως- επιδοτήσεις.

• Μια τελευταία ερώτηση για τα μεταλλαγμένα. Η Greenpeace αναφέρει ότι δεν αρκούν οι υπουργικές αποφάσεις των κρατών-μελών για την απαγόρευση της καλλιέργειάς τους, καθώς οι πολυεθνικές μπορούν να τις παρακάμψουν. Προτίθεστε να φέρετε νομοθετική ρύθμιση;

Η απαγόρευση, όπως προκύπτει από τις αποφάσεις που έχουν ληφθεί διαχρονικά στη χώρα μας, είναι απόλυτη. Στην Ελλάδα δεν επιτρέπονται και δεν υπάρχουν καλλιέργειες μεταλλαγμένων. Δεν έχει υπάρξει άλλωστε κάποιο κρούσμα παράνομης καλλιέργειας. Είμαστε αυστηροί σε αυτό το θέμα και θα συνεχίσουμε να είμαστε και προφανώς θα κάνουμε ότι απαιτείται κάθε φορά.",http://www.minagric.gr/index.php/el/the-ministry-2/grafeiotypou/sinentefxeis/3067-syn121015
21,Συνέντευξη του Υπουργού Αγροτικής Ανάπτυξης & Τροφίμων Βαγγέλη Αποστόλου στην Εφημερίδα «Το Χωνί»,10/4/2015,Βαγγέλης Αποστόλου,"«Ανοιχτό το 26%. Φορο-κλίμακες υπέρ μικρών, νέων και κατ' επάγγελμα αγροτών»
-Ποια αποτίμηση κάνετε για το αποτέλεσμα της Κυριακής; Γιατί και πως κέρδισε ο ΣΥΡΙΖΑ; 

Ο πολίτης είχε και έχει παράπονα από τον ΣΥΡΙΖΑ καθώς δεν μπόρεσε, λόγω της πίεσης των δανειστών, να είναι συνεπής σε όσα είχε υποσχεθεί πριν τις εκλογές του Ιανουαρίου. Αλλά από την άλλη αναγνωρίζει ότι κάναμε πολύ σκληρή διαπραγμάτευση και φέραμε τη συγκεκριμένη συμφωνία ως μια λύση για να μην καταστραφεί συνολικά η ελληνική οικονομία και η χώρα. Εγώ γύρισα κυριολεκτικά όλη την Ελλάδα κατά την προεκλογική περίοδο, έχοντας το βάρος της ενημέρωσης των αγροτών. Σας πληροφορώ λοιπόν ότι συνάντησα και γκρίνιες και διαμαρτυρίες και απογοήτευση, ακόμα και από δικούς μας ανθρώπους. Όταν όμως βάζαμε τα ζητήματα στη σωστή τους διάσταση, όταν εξηγούσαμε δηλαδή τι θα σήμαινε η περιπέτεια της εξόδου από την ευρωζώνη, το κλίμα άλλαζε άρδην. Δεν είναι τυχαίο ότι συγκρατήσαμε τις δυνάμεις μας στον αγροτικό τομέα, παρά την τεράστια προπαγάνδα και την κινδυνολογία των αντιπάλων μας. 
Θέλω να σας πω και μια επιπλέον διάσταση που κατά τη γνώμη μου εξηγεί γιατί κέρδισε ο ΣΥΡΙΖΑ και μάλιστα με αυτή την διαφορά. Υπάρχει και πάλι μια ταξικότητα στον τρόπο που ψηφίζει ο Έλληνας, όπως άλλωστε δείχνουν και οι αναλύσεις σχετικά με την γεωγραφική και κοινωνική προέλευση της ψήφου των τελευταίων εκλογών. Οι άνθρωποι που ανήκουν στις αδικημένες ή στις λιγότερο ευνοημένες κοινωνικές κατηγορίες, αισθάνονται ότι ο ΣΥΡΙΖΑ, παρά τις αδυναμίες του ή τα αντικειμενικά εμπόδια, τους περιλαμβάνει στο πολιτικό του πλαίσιο. Είναι το κόμμα που τους εκπροσωπεί και φέρνει τη φωνή τους στο πολιτικό προσκήνιο. Ό,τι καλύτερο μπορεί να κάνει για αυτούς το κάνει, μέσα σε συνθήκες δύσκολες. Αυτό δεν το αισθάνεται ο πολίτης για τη δεξιά. Ξέρει ότι ιστορικά, αλλά και τώρα, εκπροσωπεί κυρίως τους έχοντες. Για να μην πούμε ότι εκπροσωπεί συμφέροντα… 

- Σύμφωνα με τις πρώτες αναλύσεις, η πλειοψηφία των αγροτών (34%) ψήφισε ΣΥΡΙΖΑ. Ποιο το «plan B» για την ελάφρυνση των μέτρων, που περιλαμβάνονται στη συμφωνία και αφορούν τον αγροτικό κόσμο; Μπορείτε να μας κάνετε μια μικρή ανάλυση σε όσα έχουμε ακούσει για μειωμένους συντελεστές εισοδήματος και ειδικούς συντελεστές σε ορεινές και δυσπρόσιτες περιοχές, νέους αγρότες, ειδικές καλλιέργειες, κ.λπ; 

Είναι αλήθεια ότι η συμφωνία με τους δανειστές προβλέπει, πρώτον, την φορολόγηση του εισοδήματος των κατ’ επάγγελμα αγροτών με συντελεστές 20% και 26% για το 2016 και 2017, δεύτερον, την σταδιακή αύξηση της προκαταβολής φόρου στο 55% - 100%. Ωστόσο, οι φορολογικές αυτές επιβαρύνσεις δεν έχουν νομοθετηθεί. Όλα είναι ανοιχτά και όλα είναι μαχητά. Ενόψει των διαπραγματεύσεων του Οκτωβρίου, ο ΣΥΡΙΖΑ έχει επεξεργαστεί συγκεκριμένη και τεκμηριωμένη εναλλακτική πρόταση που εξασφαλίζει τα προσδοκώμενα φορολογικά έσοδα για το δημόσιο με ταυτόχρονη προστασία του εισοδήματος των αγροτών και δίκαιη κατανομή των βαρών. Σας λέω ορισμένα σημεία της πρότασης αυτής: 

Όλοι οι κάτοχοι γεωργικής εκμετάλλευσης τηρούν βιβλία εσόδων - εξόδων εκτός των μικρών παραγωγών με εισόδημα έως 5.000 ευρώ. Η αυστηροποίηση και ο έλεγχος του συστήματος θα βοηθήσει τους πραγματικούς επαγγελματίες παραγωγούς φορολογικά, θα συμβάλλει στην άνοδο των τιμών παραγωγού, θα περιορίσει την φοροδιαφυγή, θα περιορίσει τις παράνομες εισαγωγές και ελληνοποιήσεις, αλλά και θα μειώσει αισθητά τις τιμές καταναλωτή. 

Επιπλέον θα διαχωριστεί το αγροτικό εισόδημα και η φορολόγησή του. Με τη χρήση κλιμακωτών συντελεστών θα επιβαρύνεται με λιγότερα βάρη ο μικρός παραγωγός και ο κατά κύριο επάγγελμα αγρότης, καθώς επίσης οι νέοι αγρότες, οι συνεταιρισμοί, όσοι καλλιεργούν σε ορεινές και δυσπρόσιτες περιοχές, έχουν ειδικές καλλιέργειες κ.λπ. Θα προσπαθήσουμε ακόμα να αναγνωρίζεται ως έξοδο, ως τεκμαρτή δαπάνη, η αμοιβή της οικογενειακής εργασίας καθώς και οι αποσβέσεις κεφαλαίου και πάγιων. 

Δεν ισχυρίζομαι ότι το θέμα έληξε. Θα έχουμε και πάλι σκληρή διαπραγμάτευση με τους δανειστές και πιστεύω ότι θα έχουμε ευτυχή κατάληξη. 

- Πρόσφατα δηλώσατε πως ο τομέας, τον οποίο εποπτεύετε, «μπορεί να συμβάλει στην ανάπτυξη της χώρας». Ποια εργαλεία - πηγές χρηματοδότησης θα έχουν οι κτηνοτρόφοι και οι αγρότες για να προχωρήσουν παρακάτω και να στηρίξουν την προσπάθειά τους; Πόσα χρήματα μπορούν να εισρεύσουν και από ποια προγράμματα; 

Πρώτα απ’ όλα υπάρχει η πάγια είσπραξη των κοινοτικών επιδοτήσεων που είναι περίπου 2,5 δις. ευρώ το χρόνο, όπου κάνουμε μια μεγάλη δουλειά για να εξασφαλιστεί ότι οι αγρότες θα παίρνουν τα λεφτά τους στην ώρα τους χωρίς να κινδυνεύει η χώρα με πρόστιμα από την Ευρωπαϊκή Ένωση. Μην το θεωρείται αυτονόητο αυτό. Ούτε την έγκαιρη καταβολή ούτε το να γλιτώσουμε τα πρόστιμα, τα οποία να σας πληροφορήσω τα έφτασαν οι επιτυχημένες προηγούμενες κυβερνήσεις περίπου στα 2 δις. ευρώ και μας ζητάει τώρα η κοινότητα να τα επιστρέψουμε. 

Πηγές χρηματοδότησης θα έχουν επίσης οι κτηνοτρόφοι και οι αγρότες από το Πρόγραμμα Αγροτικής Ανάπτυξης 2014 – 2020, με συνολικό προϋπολογισμό ύψους 4,7 δισ. ευρώ, το οποίο το ανασχεδιάσαμε και θα υλοποιηθούν πολλά από τα μέτρα που περιλαμβάνει ήδη από το 2016. Μην ξεχνάμε ακόμα το νέο Επιχειρησιακό Πρόγραμμα Αλιείας που προβλέπει δημόσια δαπάνη 524 εκατ. ευρώ. 

- Αρκετοί θεωρούν πως η Ευρώπη, εξυπηρετώντας συγκεκριμένα συμφέροντα, δεν θέλει να έχει η Ελλάδα (όπως και άλλες χώρες) αναπτυγμένο αγροτικό τομέα. Τι θα λέγατε σε έναν νέο που σκέπτεται να ασχοληθεί με τη γη; 

Όχι, δεν είναι αλήθεια ότι η Ευρώπη δεν θέλει την ανάπτυξη του αγροτικού τομέα στη χώρα μας. Σε κάποιες περιπτώσεις υπάρχουν αντικρουόμενα συμφέροντα μεταξύ χωρών στην Ε.Ε., γιατί δεν έχουν όλες οι χώρες τα ίδια χαρακτηριστικά στη γεωργία και κτηνοτροφία και ο καθένας τραβάει το πάπλωμα προς τη δική του πλευρά. Αλλά εκεί δίνουμε τις μάχες μας, προσπαθώντας πάντα να κάνουμε τις κατάλληλες συμμαχίες για την προώθηση των δικών μας συμφερόντων. Η ίδια η Ευρώπη μάλιστα επιφυλάσσει προνομιακή αντιμετώπιση στους νέους αγρότες. Θα έλεγα λοιπόν στους νέους που θέλουν να μπουν στην αγροτική παραγωγή να το τολμήσουν και να αξιοποιήσουν όλες τις δυνατότητες που τους δίνονται. Θέλουμε να ασχοληθούν με τη γεωργία όχι μόνον τα παιδιά που δεν μπόρεσαν να σπουδάσουν και να κάνουν κάτι άλλο, αλλά η ενασχόληση με τη γεωργία να είναι μια επιλογή των άξιων και μορφωμένων νέων. Οι ευκαιρίες είναι μεγαλύτερες από άλλους τομείς της οικονομίας και της αγοράς εργασίας. Το αγροτικό επάγγελμα έχει και στη χώρα μας μέλλον, αρκεί να εκμεταλλευτούμε τα συγκριτικά μας πλεονεκτήματα και βέβαια να έχουν πάντα οι αγρότες το μυαλό τους στην αγορά και όχι μόνον στις επιδοτήσεις. Να παρακολουθούν τις εξελίξεις, να προσαρμόζονται και να μην φοβούνται τα συλλογικά σχήματα, συνεταιρισμούς, ομάδες παραγωγών, γιατί έτσι θα μπορέσουν να γίνουν ανταγωνιστικοί. Εμείς από την πλευρά μας θα βοηθήσουμε. Ήδη ολοκληρώθηκε η επεξεργασία και είναι έτοιμο να τεθεί σε διαβούλευση το νομοσχέδιο για την συνεταιριστική οργάνωση των αγροτών, που θα δίνει κίνητρα για τη συλλογική δράση και τη συνένωση δυνάμεων.",http://minagric.gr/index.php/el/the-ministry-2/grafeiotypou/sinentefxeis/3058-syn041015
22,Συνέντευξη Αναπληρωτή Υπουργού Παραγωγικής Ανασυγκρότησης Βαγγέλη Αποστόλου στην εφημερίδα «Το Βήμα της Κυριακής»,8/24/2015,Βαγγέλης Αποστόλου,"Βαγγέλης Αποστόλου: «Δεν θα κάτσουμε να κλάψουμε πάνω από το μνημόνιο»

Κύριε υπουργέ στον αγροτικό κόσμο υπάρχει κινητικότητα και αναστάτωση, ετοιμάζονται κινητοποιήσεις. Σας κατηγορούν ότι άλλα λέγατε και άλλα υπογράψατε με το μνημόνιο…

Η σύγκριση των όσων, - επώδυνων θα σας πω εγώ-, περιλαμβάνει η τριετής συμφωνία με τους δανειστές, δεν μπορεί να γίνεται με κάτι ιδεατό και ωραίο που όλοι θα το θέλαμε. Δεν μπορεί καν να γίνεται με το πρόγραμμά μας το οποίο σε αυτή τη φάση οι συνθήκες δεν μας επιτρέπουν να εφαρμόσουμε, αλλά το οποίο ουδέποτε απεμπολήσαμε. Η σύγκριση πρέπει να γίνεται με το τι θα είχαμε να αντιμετωπίσουμε αν δεν υπήρχε συμφωνία, αν δηλαδή φεύγαμε από την ευρωπαϊκή πορεία. Ειδικά για τον αγροτικό τομέα, όπου η ευρωπαϊκή πορεία είναι συνυφασμένη με το εισόδημα του αγρότη. Πάνω από το 50% προέρχεται από κοινοτικές ενισχύσεις. Έρχονται στη χώρα μας περίπου 2,5 δις το χρόνο από την Κοινή Αγροτική Πολιτική και ακόμα 1 δις. ευρώ για τη χρηματοδότηση της αγροτικής ανάπτυξης μέσα από τα προγράμματα ΠΑΑ και ΕΠΑΛ.

Πιστεύει κανείς ότι έχουμε την πολυτέλεια να «χαρίσουμε» αυτά τα ποσά στο όνομα της ιδεολογικής μας καθαρότητας; Γιατί άλλη εναλλακτική λύση δεν ακούω από όσους αντιδρούν…
Υπηρετώ ένα χώρο που είναι δεμένος στενά με τις εξελίξεις στην Ευρώπη και γι αυτό είμαι πολλές φορές αυστηρός, όχι με τους αγρότες που έχουν και τα δίκια τους όταν αντιδρούν, αλλά με τους συντρόφους μας που μιλάνε τόσο εύκολα και αβασάνιστα για επιστροφή στη δραχμή και περιπέτειες τέτοιου είδους…

Θέλει όμως η Ευρώπη να έχουμε αναπτυγμένο αγροτικό τομέα; Μπορεί, υπό αυτές τις συνθήκες, να έχει μέλλον ο αγρότης στη χώρα μας;

Λέω πολλές φορές στους συνεργάτες μου: η δουλειά μας δεν είναι να κάτσουμε να κλαίμε πάνω από το μνημόνιο… Η δουλειά μας είναι να κυβερνήσουμε. Να υλοποιήσουμε μια εθνική στρατηγική στον αγροτικό τομέα, μέσα στο πλαίσιο των δεδομένων που υπάρχουν. Θα προσέξατε ότι στη συμφωνία με τους εταίρους έχει περιληφθεί η υποχρέωσή μας να παρουσιάσουμε στρατηγικό σχέδιο και για την βελτίωση της ανταγωνιστικότητας της γεωργίας. Σας πληροφορώ ότι αυτό δεν είναι κάτι που μας επιβάλλεται, ήταν δική μας ιδέα και ήδη επεξεργαζόμαστε το μοντέλο μέσα από το οποίο θα προκύψει ένα καλά δομημένο εθνικό σχέδιο που θα τραβήξει τον αγροτικό τομέα μπροστά και μαζί του την ελληνική οικονομία στην ανάπτυξη. 

Με τις βαριές υποχρεώσεις του μνημονίου, όμως, υπάρχουν περιθώρια άσκησης εθνικής πολιτικής;

Υπάρχουν και είναι το κρίσιμο στοίχημα που πρέπει να κερδίσουμε. Σας λέω για παράδειγμα, ότι στον τομέα της φορολογίας, όπου οι δανειστές επεφύλαξαν μια πολύ σκληρή οριζόντια αντιμετώπιση έναντι των αγροτών, μπορούμε, εφαρμόζοντας μια συγκροτημένη εθνική πολιτική, να έχουμε τελικά θετικά αποτελέσματα. Ξεκινάμε μια μεγάλη προσπάθεια εξυγίανσης στη διακίνηση των αγροτικών προϊόντων, η οποία θα αποφέρει μεγάλα έσοδα στο δημόσιο, γεγονός που θα μας επιτρέψει να διαπραγματευθούμε τον Οκτώβριο με τους εταίρους πολύ καλύτερους όρους για τη φορολογική αντιμετώπιση του αγροτικού εισοδήματος.

Πώς θα γίνει, δηλαδή, η εξυγίανση στη διακίνηση των αγροτικών προϊόντων;

Λυδία λίθος της προσπάθειας είναι η υποχρεωτική τήρηση βιβλίων εσόδων εξόδων από όλους τους αγρότες, από το πρώτο ευρώ, και βέβαια οι αυστηροί έλεγχοι. Μπορεί αυτό να ακούγεται γραφειοκρατικό ή να φοβίζει, αλλά στην πραγματικότητα είναι ο μόνος τρόπος για να φωτίσουμε τη γκρίζα ζώνη που υπάρχει στον αγροτικό χώρο. Για να καταλάβετε τι εννοώ, αρκεί να σας πω το εξής: ενώ η αξία της αγροτικής παραγωγής, με βάση τα στοιχεία του υπουργείου, ξεπερνά τα 10 δις ευρώ το χρόνο, αυτή που διακινείται με κανονικά παραστατικά και δηλώνεται δεν ξεπερνά τα 4 δις ευρώ!

Στη συζήτηση που θα έχουμε τον Οκτώβρη, θα στοιχειοθετήσουμε προβλέψεις δημόσιων εσόδων από τη τήρηση των βιβλίων που ξεπερνούν το 1 δις και που υπερκαλύπτουν τις απαιτήσεις των δανειστών για την φορολόγηση του χώρου . Γι αυτό με ακούτε αισιόδοξο ότι θα ελαφρύνουμε τελικά το φορολογικό των αγροτών, προς όφελος κυρίως των μικρομεσαίων του κλάδου που θεωρώ αδιανόητο να πληρώσουν πάλι την κρίση, τη στιγμή που μετά δυσκολίας τα βγάζουν πέρα.

Πώς όμως ο αγρότης θα πεισθεί να προσχωρήσει στη νομιμότητα, όταν δεν το έκανε μέχρι σήμερα;

Πρέπει να σας πω καταρχάς ότι θα καλύψουμε τις δαπάνες των αγροτών για την λογιστική τήρηση των βιβλίων τους. Συνεπώς ακόμα και ο μικρός ή ο νέος αγρότης δεν θα έχει καμιά επιβάρυνση ούτε κάποιο αντικίνητρο του τύπου «που να μπλέξω». Αλλά ούτε και καμία δικαιολογία.

Το κυριότερο όμως είναι ότι ο αγρότης θα έχει κάθε λόγο να μπει σε αυτή τη διαδικασία των εσόδων εξόδων, της «λογιστικής διαφάνειας» θα λέγαμε, γιατί θα έχει όφελος. Θα υπάρξει μάλιστα και καμπάνια ενημέρωσης γι’ αυτό.

Πρώτα απ’ όλα θα συμψηφίζει τον ΦΠΑ των εφοδίων που χρησιμοποιεί (λιπάσματα, φυτοφάρμακα κ.λπ.) ο οποίος με την αναρρίχησή του στο 23% είναι μεγάλο κόστος. Δεύτερον, θα μπορεί να περνάει στα βιβλία όλα τα έξοδά του με αποτέλεσμα το τελικό φορολογητέο εισόδημα, τα κέρδη του δηλαδή, να είναι περιορισμένα και συνεπώς, ακόμα και με υψηλό συντελεστή, η συνολική επιβάρυνσή του να είναι μικρή.

Θα διεκδικήσουμε μάλιστα -και πιστεύω ότι θα το καταφέρουμε- να εξαιρεθεί από τα έσοδα, έως ένα όριο, η κοινοτική επιδότηση, και από την άλλη να καταχωρούνται στα έξοδα και οι αποσβέσεις παγίων που έχουν αποκτηθεί στο παρελθόν, οι τόκοι των δανείων, η αμοιβή της προσωπικής και οικογενειακής εργασίας κ.λπ. Η γεωργία είναι μία δραστηριότητα έντασης εργασίας και ειδικότερα στην Ελλάδα είναι κυρίως οικογενειακής μορφής και πρέπει αυτό να το λάβουμε υπόψη.

Με ποιο πλαίσιο πάτε λοιπόν στη διαπραγμάτευση;

Έχοντας ως δεδομένο το πρόγραμμα εξυγίανσης και τα έσοδα που θα αποφέρει στο δημόσιο, οι αλλαγές που θα συζητήσουμε με τους θεσμούς, θα κατατείνουν πρώτον, στο να ευνοήσουμε τους πραγματικούς και κατά κύριο επάγγελμα αγρότες, καθώς και τους νέους και δεύτερον, να υπάρχει πιο δίκαιη κατανομή των βαρών.

Στο πλαίσιο αυτό έχουμε επεξεργαστεί συγκεκριμένες προτάσεις. Για παράδειγμα, να θεωρηθεί το ποσοστό φορολόγησης 20% και 26% που ζητείται για το 2016 και 2017 ως μεσοσταθμικό μιας ευρύτερης κλίμακας, με επιμέρους συντελεστές, όπου τα βάρη θα επωμίζονται οι έχοντες μεγαλύτερο εισόδημα.

Επίσης να εξαιρεθούν ή να υπάρξει διαφοροποίηση των επιδοτήσεων από το εισόδημα, όπως ισχύει σε πολλές ευρωπαϊκές χώρες.

Να αντιμετωπίζεται το καθαρό φορολογητέο αγροτικό εισόδημα όπως και εκείνο από μισθωτή εργασία, και συνεπώς να υπάρχει κάποιο αφορολόγητο όπως για τους υπόλοιπους πολίτες.

Θα δούμε και άλλα ειδικότερα θέματα, όπως είναι η ευνοϊκότερη φορολογία για αγροτικά εισοδήματα που παράγονται σε ορεινές και μειονεκτικές περιοχές…

Με την απελευθέρωση της διάρκειας ζωής του φρέσκου γάλακτος που περιλαμβάνει το νέο μνημόνιο συμφωνείτε;

Όχι. Δεν βοηθάει καν τον ανταγωνισμό η ρύθμιση για διάρκεια ζωής του φρέσκου γάλακτος περισσότερες από 10 ημέρες και μάλιστα όσες κρίνουν οι βιομηχανίες του χώρου. Θα έχει ως σίγουρο αποτέλεσμα τις αθρόες εισαγωγές γάλακτος και μάλιστα σε μια περίοδο κατάργησης των ποσοστώσεων. Πιστεύουμε ότι οι βιομηχανίες γάλακτος θα συμμορφωθούν σε μια ελάχιστη προστασία των κτηνοτρόφων μας, με την ευκρινή αναγραφή στη συσκευασία της χώρας παραγωγής, πράγμα που ο σχετικός κανονισμός το επιτρέπει. Προς αυτή την κατεύθυνση θα προχωρήσουμε.

Στη συμφωνία με τους δανειστές υπάρχει η υποχρέωση για αυστηρότερο προσδιορισμό του επαγγέλματος του αγρότη...

Δεν διαφωνούμε. Αλλά πρέπει να συνδεθεί με ιδιαίτερη μεταχείριση του επαγγελματία αγρότη, όπως σας προανέφερα. Από την παροχή κινήτρων μέχρι τα κριτήρια φορολόγησης… Διαφορετικά δεν υπάρχει λόγος για τη ρύθμιση αυτή. Με τα ισχύοντα κατά κύριο επάγγελμα αγρότης θεωρείται αυτός που το εισόδημά του κατά 35% και άνω προέρχεται από την αγροτική του δραστηριότητα, ο χρόνος απασχόλησής του στο χώρο είναι πάνω από 30% και είναι ασφαλισμένος στον ΟΓΑ.

Εμείς θα προτείνουμε μεγαλύτερα ποσοστά του εισοδήματος και του χρόνου απασχόλησης. Πιστεύουμε ότι θα γίνει αποδεκτό και επί πλέον ότι βοηθάει και τον αγρότη ουσιαστικά.

 ",http://minagric.gr/index.php/el/the-ministry-2/grafeiotypou/sinentefxeis/3024-syn-apostolou240815-2
23,Συνέντευξη Αναπληρωτή Υπουργού Βαγγέλη Αποστόλου στην εφημερίδα «Αυγή» και τη δημοσιογράφο Αντιγόνη Ζούντα,6/15/2015,Βαγγέλης Αποστόλου,"Βαγγέλης Αποστόλου: Η ρύθμιση για τα βοσκοτόπια προστατεύει την κτηνοτροφία, τα δάση και το Δημόσιο

Την αναγκαιότητα άμεσης διευθέτησης του κρίσιμου ζητήματος της διαχείρισης των βοσκήσιμων γαιών, όχι μόνο για τη διασφάλιση των ενισχύσεων των Ελλήνων κτηνοτρόφων στο πλαίσιο της νέας ΚΑΠ, αλλά και για να πάψει η ""αιμορραγία"" από πρόστιμα που επιβάλλει η Ε.Ε., συνολικού ύψους άνω των 2,5 δισ. ευρώ, τονίζει ο αναπληρωτής υπουργός ΠΑΠΕΝ Βαγγέλης Αποστόλου.

Μιλώντας στην ""Αυγή"" της Κυριακής δίνει διευκρινίσεις και απαντά στην κριτική επί του σχεδίου νόμου για τις βοσκήσιμες γαίες και ξεκαθαρίζει ότι δεν υπάρχει καμία πρόθεση για αποχαρακτηρισμούς δασών, αντίθετα με τις προτεινόμενες ρυθμίσεις ενισχύεται η υπεράσπιση του δασικού χαρακτήρα των εδαφών αυτών.

* Ποια ανάγκη σας οδήγησε στην κατάθεση ενός νομοσχεδίου που θεσμοθετεί νέες χρήσεις γης;

Ο λόγος είναι ότι η Ελλάδα, αν και διαθέτει το μεγαλύτερο ποσοστό διάσωσης (67%) στην Ευρώπη, είναι η μόνη χώρα που δεν απορροφά σωστά τις ενισχύσεις της κτηνοτροφίας, φτάνοντας μέχρι του σημείου να πληρώνει πρόστιμα (ξεπερνούν τα 2,5 δισ. ευρώ) γιατί δεν αξιοποιεί και δεν διαχειρίζεται σωστά τους βοσκοτόπους της.

Αν δεν ληφθούν άμεσα πρωτοβουλίες θα υπάρξουν σοβαρότερες επιπτώσεις στα δικαιώματα ενίσχυσης -περί τα 500 εκατ. ευρώ τον χρόνο- της νέας ΚΑΠ, που κι αυτά θα κατανεμηθούν με βάση την έκταση των επιλέξιμων βοσκήσιμων γαιών.

Γι' αυτό κρίνεται αναγκαίο να αποσαφηνιστούν τα όρια των εκτάσεων αυτών, η πλειονότητα των οποίων είναι είτε δασικές με αραιά ξυλώδη βλάστηση (θαμνολίβαδα-φρυγανολίβαδα), είτε χορτολιβαδικές.

Το σίγουρο όμως είναι ότι δεν είχα καμία πρόθεση να προτείνω αποχαρακτηρισμούς στα δάση (είναι γνωστή η πορεία μου), πόσο μάλλον όταν οι προτεινόμενες ρυθμίσεις ενισχύουν την υπεράσπιση του δασικού χαρακτήρα αυτών των εδαφών, δεσμεύοντας τη χρήση τους.

* Το σχέδιο νόμου αντιμετωπίζει τελικά τα προβλήματα ή μήπως δημιουργεί πρόσθετα, αναφορικά με τις δασικές εκτάσεις;

Κανένα πρόβλημα δεν θα προκύψει για τις εκτάσεις αυτές, αφού ο σχεδιασμός που προτείνεται προβλέπει τον καθορισμό τους ως βοσκήσιμων γαιών, χωρίς να χάνουν, όχι μόνο τον χαρακτήρα τους, αλλά ούτε και τη δασοπολιτική τους επιτήρηση.

Η προωθούμενη θεσμική θωράκιση της κτηνοτροφίας προκύπτει από την πίεση που ασκούν στη πολιτεία οι αναπτυξιακές ανάγκες της χώρας για να ρυθμίσει, κατά τρόπο απλό και ουσιαστικό, τα θέματα που σχετίζονται με την παραγωγική αξιοποίηση των βοσκήσιμων γαιών.

* Μήπως με τις προτεινόμενες διατάξεις υπονομεύεται η προστασία των εμπράγματων δικαιωμάτων του Δημοσίου;

Σε καμία διάταξη του νομοσχεδίου δεν γίνεται λόγος για μεταβολή του δασικού χαρακτήρα των εδαφών που εντάσσονται στις βοσκήσιμες γαίες. Η δέσμευση για τη χρήση τους ως βοσκοτόπων διασφαλίζει ακόμη περισσότερο την απαγόρευση αλλαγής τους. Κι επειδή στις περισσότερες περιοχές της χώρας η δέσμευση αυτή συνδέεται με το τεκμήριο κυριότητας του Δημοσίου, προκύπτει ακόμη ισχυρότερη προστασία των εμπράγματων δικαιωμάτων του σε αυτές τις εκτάσεις.

Δημιουργείται για πρώτη φορά στη χώρα μας Εθνική Γεωγραφική Βάση Δεδομένων των απαραίτητων βοσκήσιμων γαιών, χωρίς σε καμία των περιπτώσεων να επιτρέψει την αλλαγή του χαρακτήρα των δασικών εκτάσεων. Η βάση θα επικαιροποιείται και θα αποτελεί τη δεξαμενή από την οποία θα αντλούνται οι επιλέξιμες για βόσκηση εκτάσεις.

* Πόσες και ποιες από τις δασικού χαρακτήρα εκτάσεις της χώρας μπορούν να ενταχθούν στις βοσκήσιμες γαίες και πόσες μπορούν να θεωρηθούν επιλέξιμες;

Από τα υπάρχοντα στοιχεία προκύπτει ότι οι εν δυνάμει βοσκήσιμες γαίες ανέρχονται στα 50 εκατ. στρέμματα.

Τα δικαιώματα χρήσης βοσκής θα στηρίζονται σε εγκεκριμένα διαχειριστικά σχέδια βοσκής, που θα συντάσσονται και θα έχουν ισχύ από 3 μέχρι 5 έτη και στη συνέχεια θα αναθεωρούνται, με ευθύνη του Δήμου ή της Περιφερειακής Ενότητας, αναλόγως του χωρικού εύρους της μελετούμενης έκτασης. Η δε κατανομή τους θα γίνεται από αρμόδια Επιτροπή της Περιφερειακής Ενότητας με τη συμμετοχή και εκπροσώπων του οικείου Δήμου, των κτηνοτροφικών οργανώσεων και της αρμόδιας Δασικής Υπηρεσίας.

* Υπάρχει περίπτωση να κατακερματίζεται ο ενιαίος δασικός χώρος με το πρόσχημα της ανάπτυξης της κτηνοτροφίας;

Η αιγοπροβατοτροφία, που αποτελεί τον κυριότερο κλάδο της κτηνοτροφίας, έχει δικαίωμα να έχει το δικό της ""βοσκοχώρο"". Άλλωστε κάτι τέτοιο θεσμοθετήθηκε στο πλαίσιο της νέας ΚΑΠ καθορίζοντας ως μία από τις τρεις προς χρηματοδότηση περιφέρειες εκείνη των βοσκοτόπων.

Επόμενο βήμα της πολιτείας είναι οι απαραίτητες εσωτερικές ρυθμίσεις, βάσει των οποίων θα οριοθετηθούν και θα κατοχυρωθούν οι εκτάσεις αυτές μέσα από τα οριστικά διαχειριστικά σχέδια.

Με μια τέτοια ενέργεια δεν κατακερματίζεται ο ενιαίος δασικός χώρος. Αντίθετα, αφού θα υπάρχει ο κτηνοτροφικός χώρος οι κτηνοτρόφοι θα περιορίζονται σε αυτόν και θα τον υπερασπίζονται ως τέτοιο, μια και θα έχει συνδεθεί με την επιβίωσή τους στην ύπαιθρο.

Εξάλλου δεν πρέπει να διαφεύγει την προσοχή μας ότι καλύτεροι φύλακες και προστάτες των δασικών οικοσυστημάτων της χώρας μας είναι οι άνθρωποι που ζουν μέσα και από το δάσος.

* Με αυτό τον τρόπο δεν φαλκιδεύεται η προσπάθεια οικολογικής και δασοτεχνικής ανόρθωσης της δασικής γης;

Η οικολογική και η δασοτεχνική ανόρθωση της δασικής γης δεν υπηρετείται με την παντελή απουσία αγροτικών ζώων από τις περιοχές αυτές και την απαγόρευση της βόσκησης, αλλά με τη λελογισμένη άσκησή της και την ορθολογική διαχείριση των βοσκήσιμων εκτάσεων. Είναι πλέον αποδεκτό από την επιστημονική κοινότητα ότι η κανονική βόσκηση συμβάλλει καθοριστικά στη διατήρηση της βιοποικιλότητας. Μάλιστα πρόσφατες έρευνες έδειξαν ότι η ελεγχόμενη βόσκηση, όπως θα είναι αυτή των διαχειριστικών σχεδίων, μπορεί να λειτουργεί ως εργαλείο διαχείρισης του περιβάλλοντος, επιδρώντας με ευνοϊκό τρόπο στην οικολογική ισορροπία.

* Είναι συμβατές με τη βοσκή οι παράλληλες χρήσεις, χωρίς να αλλοιώνεται η φυσιογνωμία του τοπίου;

Συμβατές με τη βοσκή παράλληλες χρήσεις είναι αυτές που δεν υποβαθμίζουν τη βοσκοϊκανότητα και δεν αποτρέπουν τη χρήση της βοσκής.

Η αξιοποίηση των βοσκήσιμων γαιών μέσω της ορθολογικής διαχείρισής τους θα έχει ως αποτέλεσμα να διατηρηθεί το άρρηκτα συνδεδεμένο με το φυσικό περιβάλλον ζωικό γενετικό υλικό των τοπικών φυλών αγροτικών ζώων, που συμμετέχουν όχι μόνο ως απλά μέσα συγκομιδής και αξιοποίησης της παραγωγής βοσκήσιμης ύλης, αλλά και ως βασικοί συστατικοί παράγοντες του οικοσυστήματος.

Το ζωικό γενετικό κεφάλαιο της χώρας, που διατρέφεται με φυσική ξυλώδη ή ποώδη βλάστηση, αποτελεί αναπόσπαστο κομμάτι του περιβάλλοντός μας, συμβάλλοντας από την πλευρά του στην παραγωγή προϊόντων με προστιθέμενη αξία, όπως είναι τα προϊόντα ΠΟΠ ή ΠΓΕ, με κυρίαρχο και εμβληματικό προϊόν τη φέτα.

* Η περιορισμένη ανάπτυξη της κτηνοτροφίας οφείλεται κυρίως στην έλλειψη εκτάσεων για βόσκηση ή/και στην απρογραμμάτιστη και ανεπαρκή χρηματοδότηση, καθώς και στη λανθασμένη άσκησή της;

Η ανάπτυξη της κτηνοτροφίας γενικά και της αιγοπροβατοτροφίας ειδικότερα πάσχει από το υψηλό κόστος παραγωγής και σ' αυτό σημαντικό ρόλο παίζει το υψηλό κόστος διατροφής. Η χαμηλή ανταγωνιστικότητα οφείλεται κυρίως σ' αυτό τον παράγοντα. Η περιορισμένη συμμετοχή των βοσκοτόπων στη διατροφή των αιγοπροβάτων είναι η βασική αιτία.

Υπάρχει λοιπόν σοβαρό πρόβλημα βοσκοτόπων. Εφόσον είναι γνωστή η έκταση των βοσκήσιμων γαιών, μπορούν να υπολογιστούν η έκτασή τους, η βοσκοϊκανότητα και ο αριθμός ζώων (βοσκοφόρτωση) που μπορεί να βόσκει κατά περίπτωση. Μόνο έτσι μπορεί να γίνει έλεγχος στη βόσκηση κατά χρόνο (περίοδο) και ένταση (αριθμός ζώων που θα βόσκει) και όσο είναι καιρός να διασωθεί ο τεράστιος αυτός νομευτικός πόρος της χώρας.",http://minagric.gr/index.php/el/the-ministry-2/grafeiotypou/sinentefxeis/2938-syn150615-anapl
24,Συνέντευξη Αναπληρωτή Υπουργού Βαγγέλη Αποστόλου στην ιστοσελίδα press publica και το δημοσιογράφο Γιώργο Κιούση,4/22/2015,Βαγγέλης Αποστόλου,"«Δεν θα ήμουν ειλικρινής αν σας έλεγα ότι με ικανοποιεί γιατί οι ανάγκες της κοινωνίας είναι πολύ μεγάλες και χρειάζονται μεγαλύτερη αποτελεσματικότητα στις κινήσεις μας. Όμως πολλές από αυτές εγκλωβίζονται από διαδικασίες που η αντιμετώπισή τους απαιτεί χρόνο και επιμονή. Και σ΄ αυτό φαίνεται ότι μας στηρίζει ο Ελληνικός λαός». Για την μέχρι τώρα πορεία του κυβερνητικού έργου μιλά στην Press Publica o αναπληρωτής υπουργός Αγροτικής Ανάπτυξης, Βαγγέλης Αποστόλου.
«Έχοντας συχνή επαφή με τον κόσμο της επαρχίας μπορώ να σας αναφέρω πολλά τέτοια παραδείγματα: Στην επίσκεψή μου στην Άρτα τις ημέρες που η περιοχή πληττόταν από τις πλημμύρες ήταν πολλοί οι κάτοικοι που μου έλεγαν «προχωράτε, μην κάνετε ούτε ένα βήμα πίσω, εμείς αντέχουμε». Πιστεύω ότι με την ολοκλήρωση των συζητήσεων της 24ης Απριλίου θα σφραγιστεί η συμφωνία της 20ης Φεβρουαρίου, που θα μας απαλλάξει από την εσωστρέφεια αλλά και θα μας δώσει τη δυναμική για να δικαιώσουμε τις ελπίδες που ο λαός έχει επενδύσει σε μας με τη κατάθεση της εντολής του για τη διακυβέρνηση της χώρας.

-Κύριε υπουργέ οι Έλληνες αγρότες και κτηνοτρόφοι είναι ίσως η πιο αδικημένη επαγγελματική ομάδα στη χώρα. Τι σκοπεύετε να κάνετε με τις επιβαρύνσεις που δέχθηκαν επί μνημονίων (π.χ. χαράτσια, 13% φόρο στις επιδοτήσεις, μειωμένο αφορολόγητο, υψηλά ηλικιακά όρια για συνταξιοδότηση, τιμές πετρελαίου);
Η κτηνοτροφία αποτελεί βασική προτεραιότητα για την κυβέρνηση μας όχι μόνο γιατί είναι η δραστηριότητα που αξιοποιεί ορεινές και μη ορεινές περιοχές που είναι αδύνατο να αξιοποιηθούν διαφορετικά, αλλά και γιατί συνιστά αντίμετρο στην ανεργία και την αποδόμηση των παραγωγικών δραστηριοτήτων της ελληνικής περιφέρειας. Για πολλές μάλιστα περιοχές αποτελεί και βασικό οικονομικό κλάδο. 
Πρώτο μας μέλημα είναι η επίλυση των προβλημάτων της εξισωτικής αποζημίωσης του 2014 ώστε από το 15 να μπούμε στην εφαρμογή της νέας ενίσχυσης χωρίς προβλήματα.
Παράλληλα βεβαίως θα υπάρξουν βασικά μέτρα για τη μείωση του κόστους παραγωγής που έχουν σχέση με την κατάργηση του ΕΝΦΙΑ, τη μείωση της φορολογίας αλλά και τη μείωση του κόστους της ενέργειας.

-Το πρώτο νομοσχέδιο που θα φέρετε στη Βουλή θα αφορά την αλλαγή θεσμικού πλαισίου για τους συνεταιρισμούς; Τι θα περιλαμβάνει;
Χρειάζεται ένα καινούριο ξεκίνημα στο συνεταιριστικό χώρο για να βρει εκείνη τη συνεργατική έκφραση που θα τον μετατρέψει σε ουσιαστικό εκφραστή και υπηρέτη των αγωνιών του Έλληνα αγρότη .
Γι αυτό θα προχωρήσουμε στην αναγέννηση των αγροτικών συνεταιρισμών με ένα νέο νομοθετικό πλαίσιο που θα προκύψει μέσα από ένα έντιμο και ειλικρινή διάλογο με όλους τους εμπλεκόμενους φορείς, δίνοντας ιδιαίτερη έμφαση στις Ομάδες Παραγωγών κατά προϊόν και στους Πρωτοβάθμιους Συνεταιρισμούς κατά κλάδο. Και θα είναι το δεύτερο ν/σ που θα καταθέσουμε στη Βουλή, αφού εντός των ημερών θα καταθέσουμε ένα άλλο επείγον νομοσχέδιο για τη κτηνοτροφία, αυτό των Βοσκήσιμων Γαιών της Ελλάδας.

-Έχετε μιλήσει για «νοικοκύρεμα» στα οικονομικά του αγροτικού τομέα, τι ακριβώς θα κάνετε; -Ποιος θα είναι ο ρόλος του ΟΠΕΚΕΠΕ;
Ο ΟΠΕΚΕΠΕ είναι αυτός που διαχειρίζεται όλους του πόρους του Υπουργείου που ακόμη και σ΄αυτή τη δύσκολη περίοδο από πλευράς πόρων ξεπερνούν τα 3 δις Ευρώ το χρόνο .
Με το καλημέρα στο Υπουργείο με περίμεναν δύο φάκελοι, ο ένας με βεβαιωμένα πρόστιμα από την Ε.Ε. ύψους 1,3 δις ευρώ και μάλιστα με ρύθμιση για τμηματική καταβολή σε 5 χρόνια, ξεκινώντας από τη φετινή χρονιά με 250 εκατ. και ο άλλος με καταλογισμούς για ανάκτηση ύψους 1,2 δις ευρώ . Πλήρης ανικανότητα στη διαχείριση των κοινοτικών ενισχύσεων από τις τελευταίες ελληνικές κυβερνήσεις .
Άμεσα θα πατάξουμε τις παράνομες ελληνοποιήσεις, τις υπερτιμολογήσεις, τις ενδοομιλικές συναλλαγές και τα καρτέλ και θα επιδιώξουμε την καθιέρωση προθεσμιών πληρωμής της αγροτικής παραγωγής το πολύ μέχρι το χρόνο ανάλωσής της . 
Είναι αδιανόητο η αξία των αγροτικών προϊόντων να χρησιμοποιείται για να γεμίζουν τα πολυκαταστήματα με άλλου είδους προϊόντα .
Δεν μπορεί το γάλα που αναλώνεται σε 7 ημέρες από τη πώλησή του από το κτηνοτρόφο, να πληρώνεται πολλούς μήνες αργότερα .
Θα κάνουμε διαφανή, αξιόπιστη και αποτελεσματική τη διαχείριση των κοινοτικών ενισχύσεων με στόχο την έγκαιρη καταβολή των ενισχύσεων στους δικαιούχους και την εξάλειψη του απαράδεκτου φαινόμενου των συνεχών καταλογισμών προστίμων από πλευράς ΕΕ .
Θέλω να τονίσω για μια ακόμη μια φορά: ο ΟΣΔΕ θα επιστρέψει στο σπίτι του, στο Υπουργείο.

-Στον πρωτογενή τομέα το πρόβλημα της έλλειψης ρευστότητας είναι έντονο. Επεξεργάζεστε μέτρα για την εξασφάλιση πιστώσεων στον τομέα αλλά και για την ανακούφιση των υπερχρεωμένων αγροτών;
Το πρόβλημα της υπερχρέωσης των μονάδων έντασης κεφαλαίου , χοιροτροφία, πτηνοτροφία, αγελαδοτροφία αλλά και συνολικά για όλη τη ζωϊκή παραγωγή είναι πολύ μεγάλο. Θα το δούμε άμεσα , δεδομένου ότι οι ρυθμίσεις που θεσμοθετήθηκαν τα τελευταίο χρόνια δεν περπάτησαν καθόλου. 
Η κατάργηση της αγροτικής πίστης έχει προκαλέσει, λόγω της ελλιπούς χρηματοδότησης , τη μείωση της αγροτικής παραγωγής κυρίως εξαιτίας της αδυναμίας προμήθειας των απόλυτα αναγκαίων εφοδίων, αλλά και ζωοτροφών. Θα υπάρξει και πάλι χρηματοδοτικό εργαλείο στον αγροτικό χώρο, είτε με την επαναφορά της ΑΤΕ είτε με την ίδρυση νέου εξειδικευμένου πιστωτικού φορέα.

-Οι πρώτες σας επαφές και πρωτοβουλίες (συνάντηση με σταφιδοπαραγωγούς, υποστήριξη της Ελληνικής Βιομηχανίας Ζάχαρης κ.λπ) δείχνουν τη βούληση της νέας ηγεσίας για στήριξη των Ελλήνων παραγωγών. Με ποιο τρόπο θα ενισχυθεί η ανταγωνιστικότητα των ελληνικών προϊόντων σε διεθνές επίπεδο; Πως θα αυξηθεί η προστιθέμενη αξία τους;
Η ανταγωνιστικότητα θα ενισχυθεί με την αξιοποίηση των ποιοτικών πλεονεκτημάτων παραδοσιακών μας προϊόντων, όπως ελαιολάδου, ροδάκινων, σουλτανίνας κ.λ.π. αλλά και άλλων με διεισδυτικότητα στις ξένες αγορές, όπως κρόκου, σπαραγγιών, αρωματικών φυτών κ.λ.π. Στην αύξηση της ανταγωνιστικότητας θα συμβάλλει και μια προστιθέμενη αξία , που θα προκύψει μέσα από την παραγωγή ευρέως φάσματος ποιοτικών και τυποποιημένων προϊόντων . Κάθε μονάδα προστιθέμενης αξίας μπορεί να προσδώσει όχι μόνο πολλαπλάσια αύξηση της απασχόλησης αλλά και αύξηση στο αγροτικό ΑΕΠ κατά 5%, χωρίς αυτό να σημαίνει αύξηση της τιμής του καταναλωτή, αρκεί να αντιμετωπιστεί το υπερβολικό ποσοστό των μεσαζόντων του χώρου.",http://minagric.gr/index.php/el/the-ministry-2/grafeiotypou/sinentefxeis/2844-syn220415
25,"Συνέντευξη Αναπληρωτή Υπουργού Βαγγέλη Αποστόλου στην ""Εφημερίδα των Συντακτών"" και το δημοσιογράφο Στέργιο Ζιαμπάκα",3/30/2015,Βαγγέλης Αποστόλου,"Βαγγέλης Αποστόλου: «Τράπεζα ειδικού σκοπού για τους αγρότες»

Χρηματοδότηση του αγροτικού χώρου μέσα από τράπεζα ειδικού σκοπού προαναγγέλλει, μιλώντας στην «Εφ.Συν.», ο αναπληρωτής υπουργός Αγροτικής Ανάπτυξης & Τροφίμων, Βαγγέλης Αποστόλου. Ταυτόχρονα προαναγγέλλει τη θεσμοθέτηση τράπεζας γης και ακινήτων και δωρεάν χρήση γης για νέους αγρότες, καθώς και κινητροδότηση όσων νέων θέλουν να επιστρέψουν ή να παραμείνουν στην ύπαιθρο και να ασχοληθούν με τη γεωργία. 

Τώρα που είστε υπουργός, βλέπετε να υπάρχουν πράγματα που λέγατε αλλά πλέον δεν είναι εύκολο να εφαρμοστούν;
Οι προγραμματικές μας παρεμβάσεις είναι κυρίως στην κατεύθυνση μεταρρυθμίσεων του χώρου που έχουν σχέση με την καλύτερη οργάνωση και κυρίως την καλύτερη ανάδειξη των δυνατοτήτων που έχει η χώρα μας στον πρωτογενή τομέα. Υπάρχουν και δημοσιονομικού χαρακτήρα παρεμβάσεις, αλλά με ένα νοικοκύρεμα δεν θα ‘χουν κανένα δημοσιονομικό κόστος. Προέχουν παρεμβάσεις που θα βοηθήσουν στην ανταγωνιστικότητα της ελληνικής γεωργίας. Και αυτό υπηρετείται μέσα από την προστιθέμενη αξία, που είναι το βασικό ζητούμενο, και η οποία έχει οπωσδήποτε σχέση με την ποιοτική υπόσταση των αγροτικών μας προϊόντων και τη βιοποικιλότητα της χώρας. 
Πώς θα ενισχυθεί η ανταγωνιστικότητα των ελληνικών αγροδιατροφικών προϊόντων στις διεθνείς αγορές και πώς θα αυξηθεί η προστιθέμενη αξία τους;
Η προστιθέμενη αξία μπορεί να προέλθει μέσα από την τυποποίηση των αγροτικών μας προϊόντων - είναι αδιανόητο, για παράδειγμα, το 90% του ελαιολάδου να εξάγεται χύμα. Μέσα από την ανάδειξη της ιδιαιτερότητας ειδικά του διατροφικού τομέα: βιολογικά προϊόντα, Προϊόντα Ονομασίας Προέλευσης, Γεωγραφικής Ένδειξης. Μία κατάλληλη ανάδειξη όλων αυτών των ποιοτικών χαρακτηριστικών είναι αυτό που βοηθάει στην ανταγωνιστικότητα. Θα βοηθήσει επίσης εάν αυτήν την ιδιαιτερότητα την αναδείξουμε στο εξωτερικό. Και βέβαια υπάρχουν δυνατότητες μείωσης του κόστους παραγωγής με παρεμβάσεις που δεν έχουν δημοσιονομικό κόστος. Παραδείγματος χάριν, η καλύτερη οργάνωση του χώρου των εφοδίων, των λιπασμάτων, γενικά των εισροών, ενδέχεται να μειώσει αισθητά το κόστος. `Η η παρέμβαση προς την κατεύθυνση πολιτικών γης. Μιλάμε για ένα καινούργιο εθνικό σχέδιο παραγωγικής ανασυγκρότησης του αγροτικού χώρου. Θέλουμε να το στηρίξουμε κυρίως με παρεμβάσεις που δεν θα έχουν δημοσιονομικό κόστος. Αυτό το σχέδιο μπορεί να υπηρετηθεί εάν δώσουμε ιδιαίτερο βάρος στην κτηνοτροφία. Οργανωμένη καλύτερα, θα έχει μικρότερο κόστος παραγωγής, εάν η φυτική παραγωγή σήμερα στραφεί προς την παραγωγή ζωοτροφών. Η χώρα μας εισάγει ζωοτροφή σόγιας 500 εκατ. ευρώ ετησίως. Εάν στρέψουμε τη φυτική μας παραγωγή προς την παραγωγή πρωτεϊνούχων ζωοτροφών, αυτόματα κάνουμε μια σημαντική παρέμβαση στο κόστος παραγωγής. Αρα εκεί, λοιπόν, πρέπει να δούμε πώς τον δεύτερο πυλώνα της ΚΑΠ, στο κομμάτι των συνδεδεμένων ενισχύσεων, θα τον στρέψουμε προς αυτήν την κατεύθυνση για να μπορεί και ο παραγωγός ζωοτροφών να έχει ένα βιώσιμο εισόδημα. 
Θα προχωρήσετε στην ίδρυση τράπεζας αγροτικού σκοπού; Οι αγρότες μάς είπαν ότι στις συστημικές τράπεζες δεν μπορούν «ούτε να πατήσουν το χαλάκι απ’ έξω». Θυμίζουν ότι είναι ένας κλάδος που έχει υποστεί μεγάλη συρρίκνωση εισοδήματος και ρωτάνε τι θα γίνει με καλλιεργητικά δάνεια που περιμένουν την επιστροφή τους για την τόνωση της αγροτικής οικονομίας.
Ένα από τα μεγάλα προβλήματα που προέκυψαν από την εγκληματική μεταφορά της Αγροτικής Τράπεζας στην Τράπεζα Πειραιώς είναι η απώλεια του εξειδικευμένου πιστωτικού φορέα στον αγροτικό χώρα. Από την πλευρά μας μιλάμε για μία τράπεζα ειδικού σκοπού. Μέσα στους ειδικούς σκοπούς θα είναι και η χρηματοδότηση του αγροτικού χώρου, αλλά ταυτόχρονα επεξεργαζόμαστε και μια πρόταση για την καθιέρωση μιας αγροτικής-κτηνοτροφικής κάρτας, που θα έχει ως εγγύηση τις κοινοτικές ενισχύσεις και θα δίνει βραχυπρόθεσμα δάνεια για την αντιμετώπιση άμεσων αναγκών, τα οποία θα εξοφλούνται με την εκχώρηση της κοινοτικής ενίσχυσης από πλευράς των παραγωγών. Θα είναι πολύ σημαντική αυτή η παρέμβαση διότι και μηδενικά θα είναι τα επιτόκια, ίσα ίσα με ένα κόστος που δεν θα ξεπερνά το 0,5% και θα έχει σχέση με τις εργασίες που χρειάζεται να γίνονται αυτές οι χρηματοδοτήσεις και, από κει και πέρα, ούτε πρόβλημα θα υπάρχει από την πλευρά της εξόφλησης, αλλά θα δίνει τη δυνατότητα στον κτηνοτρόφο να αγοράζει την παραγωγή από τον αγρότη της φυτικής δραστηριότητας σε τιμή συμφέρουσα και για τους δύο και όχι αυτό που γίνεται σήμερα, στον ίδιο τόπο να πωλείται το καλαμπόκι στον μεσάζοντα 0,20-0,25 ευρώ και ο κτηνοτρόφος που το παίρνει μετά από δύο μήνες να το πληρώνει 0,45-,050 ευρώ. 
Αναφορικά με το κόστος παραγωγής, οι αγρότες ζητούν απαντήσεις για το πετρέλαιο και την ενέργεια.
Εχουμε δεσμευτεί ότι την πρώτη χρονιά, η παρέμβασή μας θα έχει ως βάση τη μείωση του Ειδικού Φόρου Κατανάλωσης κατά 50%. Να φτάσει η τιμή του πετρελαίου κίνησης στη μέση τιμή που είναι σήμερα στις χώρες της Ε.Ε. Θα επαναφέρουμε το πετρέλαιο και την ηλεκτρική ενέργεια σε τιμές του 2009, μια μείωση δηλαδή 40%. Αυτό είναι δέσμευσή μας. Αφορά περισσότερο τη φυτική παραγωγή, όπου το ενεργειακό κόστος είναι πάνω από 55%-60%. Στην κτηνοτροφία θα υπάρξουν παρεμβάσεις κυρίως στο κομμάτι των ζωοτροφών. Και εκεί το κόστος είναι στο 55%-60%. Βεβαίως θα υπάρξουν και φορολογικές ελαφρύνσεις, βάσει του καινούργιου φορολογικού νόμου που θα φέρουμε και αφορά γενικότερα όλους τους Έλληνες. Αλλά σας το λέω χαρακτηριστικά ότι, όταν σήμερα ο αγρότης επιβαρύνεται με 13% από το πρώτο ευρώ, ενώ στη ρύθμιση που θα φέρουμε θα έχει 12.000 ευρώ ατομικό καθαρό αφορολόγητο εισόδημα, ή όταν θα καταργείται το τέλος επιτηδεύματος -κάτι αδιανόητο, η αγροτική δραστηριότητα δεν είναι επιτήδευμα- ή στην περίπτωση του ΕΝΦΙΑ, όπου στον ειδικό φόρο υψηλής ακίνητης περιουσίας δεν θα θεωρήσουμε τα εργαλεία άσκησης αγροτικής δραστηριότητας -χωράφι, στάνη, αποθήκες- φορολογητέα ύλη, θα έχει μια μεγάλη ελάφρυνση ο αγρότης σε σχέση με τη σημερινή φορολογία. Θα υπάρξει μια παρέμβαση στη σχέση ΦΠΑ εισροών και ΦΠΑ εκροών. Εκεί θα εξομαλυνθεί η σχέση σε σημείο τέτοιο που και ο αγρότης να μην πληρώνει, αλλά κυρίως να ωφελείται, διότι αυτό που συμβαίνει σήμερα με τις επιστροφές ΦΠΑ ή φόρου κατανάλωσης είναι ένα πλήρως αποτυχημένο σύστημα, δεδομένου ότι δεν έχει κανένα δημοσιονομικό όφελος το κράτος. Εκεί λοιπόν, χωρίς δημοσιονομικό κόστος, μπορείς να ελαφρυνθεί το κόστος παραγωγής. Από κει και πέρα, μεσοπρόθεσμα, θα πρέπει να δούμε τη λογική λειτουργίας, συνεργατισμού, των συνεταιριστικών οργανώσεων. 
Μπορούν γεωργία και κτηνοτροφία να προσφέρουν περισσότερες θέσεις εργασίας από τη βιομηχανία;
Σας μίλησα νωρίτερα για την προστιθέμενη αξία. Έχουμε υπολογίσει ότι 1% προστιθέμενο κόστος στα ποιοτικά προϊόντα που τυποποιούμε στο τέλος σου προσθέτει ένα 5% στο αγροτικό ΑΕΠ. Σε αυτή τη διαδικασία θα δημιουργηθούν πολλές θέσεις εργασίας, αλλά κυρίως αυτό που θέλουμε, για να δημιουργήσουμε θέσεις, είναι να υπάρχουν οι προϋποθέσεις, ιδιαίτερα για τους νέους αγρότες και όποιους κατοικούν είτε θέλουν να μετακομίσουν από το κέντρο, να ασχοληθούν με τον χώρο. Γι’ αυτό θα εφαρμόσουμε μια πολιτική πλήρους αξιοποίησης της αγροτικής γης και των ακινήτων και γενικότερα εγκαταστάσεων του αγροτικού χώρου. Στόχος μας είναι να θεσμοθετήσουμε την τράπεζα γης και ακινήτων, που θα έχει βασικό στόχο να καταγράψει όλη τη σχολάζουσα αγροτική γη. Από απαντήσεις της προηγούμενης κυβέρνησης πρέπει να έχουμε πάνω από 3 εκατ. στρέμματα καταπατημένη γη, πρέπει να έχουμε άλλη τόση γη αγνώστου ιδιοκτησίας η οποία είναι του Δημοσίου. Επίσης θα καταγράψουμε όλα τα αγροτικά ακίνητα τα οποία θέλουμε να συνεχίσουν να προσφέρουν στην αγροτική δραστηριότητα. 
Τι κίνητρα θα δοθούν στη νέα γενιά που θέλει να επιστρέψει στην ύπαιθρο; Αναφερθήκατε στην τράπεζα γης. Να φανταστούμε με ένα συμβολικό αντίτιμο θα νοικιάζουν γη για καλλιέργεια;
Το πρώτο είναι, μέσα από την πολιτική γης, ειδικά στους νέους αγρότες θα δώσουμε δωρεάν χρήση γης για όσα χρόνια θέλουν να υπηρετούν τη συγκεκριμένη δραστηριότητα. Δεύτερον, ανάλογα με τον κλάδο που θα επιλέξουν, θα έχουν μια προτεραιότητα, όχι μόνο στην υλοποίηση των σχεδίων, αλλά κυρίως στην ένταξή τους σε προγράμματα που ενισχύονται από την Ε.Ε. Υπάρχουν δηλαδή οι δυνατότητες αυτά τα προγράμματα να υλοποιηθούν και να στηριχτούν μέχρι να αποκτήσουν μια βιωσιμότητα. Αυτή θα είναι η κύρια κατεύθυνση. Αλλά θα πρέπει να δούμε γενικότερα πώς θα υπάρξει μια ανασυγκρότηση στην ύπαιθρο. Διότι για να μείνει ένας νέος στην ύπαιθρο θέλει και άλλες κοινωνικές παροχές. 
Υπάρχουν δυσκολίες στο εισόδημα των παραγωγών. Ζητούν συγκεκριμένα χρονοδιαγράμματα για μια σειρά πληρωμών. Για παράδειγμα, οι αγρότες λένε ότι δεν πήραν τα ποσά επιστροφής του πετρελαίου. Συγκεκριμένα χρονοδιαγράμματα ζητούν και οι κτηνοτρόφοι, οι οποίοι -θυμάστε- ήταν συχνά στον δρόμο με την προηγούμενη κυβέρνηση, διαμαρτυρόμενοι για μια σειρά κακών πληρωμών. Τι να αναμένουν με τα χρήματα που διεκδικούν;
Μέσα σε αυτές τις δυσκολίες, από τα πρόστιμα μέχρι την προχειρότητα όλη, εμείς μέσα σε λίγες ημέρες κατορθώσαμε και ανακοινώσαμε ένα πρόγραμμα πληρωμών για το επόμενο τρίμηνο. Ουσιαστικά, με βάση τις δυνατότητες που είχαμε και μια προσέγγιση που θα κάλυπτε ανάγκες από την επιβίωση μέχρι την έναρξη της νέας καλλιεργητικής χρονιάς, θα πληρώσουμε αυτές τις ημέρες, μέχρι τέλος Μαΐου, 330 εκατ., χρήματα που αφορούν από τις περσινές ζημιές μέχρι ενισχύσεις για να καλύψουμε κατά το δυνατόν υποχρεώσεις μέχρι το 2014. Με δεδομένη την οικονομική στενότητα που βρήκαμε, νομίζω ότι είναι ένα βάλσαμο. Δεν λέμε ότι λύνουν τα προβλήματα. Αλλά σε έναν χώρο που έχει δεινοπαθήσει όλα αυτά τα χρόνια, καλό είναι η συνέπεια και ο προγραμματισμός να αρχίσουν σιγά σιγά να υλοποιούνται και θέλουμε να πούμε στους αγρότες ότι οι ανατροπές και οι ρήξεις θα είναι μεθοδικές, αλλά δεν θα δημιουργηθούν προβλήματα πληρωμών.",http://minagric.gr/index.php/el/the-ministry-2/grafeiotypou/sinentefxeis/2819-syn300315
26,Συνέντευξη Αναπληρωτή Υπουργού Βαγγέλη Αποστόλου στην Εφημερίδα «Αυγή» και τη δημοσιογράφο Αντιγόνη Ζούντα,3/16/2015,Βαγγέλης Αποστόλου,"Προτεραιότητες η αναγέννηση συνεταιρισμών, η στήριξη της κτηνοτροφίας, 
οι διαπραγματεύσεις με την Ε.Ε.

Ριζική και ανατρεπτική παρέμβαση στη λειτουργία του Οργανισμού Πληρωμών (ΟΠΕΚΕΠΕ), αναγέννηση των αγροτικών συνεταιρισμών, αλλά και ουσιαστικό έλεγχο της αλυσίδας τροφίμων με στόχο την πάταξη της κερδοσκοπίας σε συνεργασία με τις συναρμόδιες αρχές προανήγγειλε ο αναπληρωτής υπουργός Παραγωγικής Ανασυγκρότησης Περιβάλλοντος και Ενέργειας Αγροτικής Ανάπτυξης, Βαγγέλης Αποστόλου.

Ο υπουργός μιλά στην ""Αυγή"" της Κυριακής για την πολιτική βούληση της κυβέρνησης να στηρίξει πολύπλευρα τον αγροτικό χώρο εκκινώντας από την αλλαγή νομοθετικού πλαισίου για τη λειτουργία των συνεταιρισμών, κατόπιν διαλόγου με όλους τους εμπλεκόμενους, και στη συνέχεια βάζοντας τάξη στα οικονομικά του χώρου, διεκδικώντας απομειώσεις καταλογισμών και παρατάσεις προγραμμάτων από την Ε.Ε., επιστρέφοντας το ΟΣΔΕ ""σπίτι του"" και παρεμβαίνοντας στην αγορά τροφίμων υπέρ παραγωγών και καταναλωτών. Ιδιαίτερη έμφαση δίνει στη στήριξη της κτηνοτροφίας, ενώ αναφέρεται και στα προβλήματα που παρέλαβε, κοιτάζοντας όμως μπροστά.

* Πρόσφατα ανακοινώσατε ότι το πρώτο νομοσχέδιο που θα φέρετε στη Βουλή θα αφορά την αλλαγή θεσμικού πλαισίου για τους συνεταιρισμούς. Ποιες είναι οι βασικές αρχές ανασυγκρότησης του συνεταιριστικού κινήματος και τι αλλαγές θα επιφέρει σε όλους τους βαθμούς των υφιστάμενων συνεταιριστικών οργανώσεων;
Η παρέμβαση στον χώρο είναι εκ των πραγμάτων επιβεβλημένη. Όντως η χρόνια κυριαρχία των φαινομένων κακοδιαχείρισης και κομματικής σκοπιμότητας είχε απαξιώσει πλήρως τη συνεταιριστική αντίληψη, αλλά αυτό απέχει πολύ από την πραγματικότητα που βιώνει σήμερα: το σύνολο των συνεταιριστικών οργανώσεων οδηγήθηκε σε διάλυση φτάνοντας μέχρι του σημείου της εξαφάνισης ακόμη κι αυτών των μεταποιητικών και εμπορικών δραστηριοτήτων που αποτελούσαν τον βασικό μοχλό στήριξης της αγροτικής δραστηριότητας.
Η ενίσχυση και επέκταση ισχυρών συνεργατικών σχημάτων παραγωγής και μεταποίησης των αγροτικών προϊόντων και η διαμόρφωση εναλλακτικών συστημάτων διανομής και εμπορίου αποτελούν κεντρική μας επιδίωξη.
Θα προχωρήσουμε στην αναγέννηση των αγροτικών συνεταιρισμών με ένα νέο νομοθετικό πλαίσιο που θα προκύψει μέσα από έναν έντιμο και ειλικρινή διάλογο με όλους τους εμπλεκόμενους φορείς δίνοντας ιδιαίτερη έμφαση στις Ομάδες Παραγωγών κατά προϊόν και στους Πρωτοβάθμιους Συνεταιρισμούς κατά κλάδο. Και θα είναι το πρώτο νομοσχέδιο που θα καταθέσουμε στη Βουλή.
 
* Έχετε δηλώσει ότι θα γίνει ""νοικοκύρεμα"" στα οικονομικά του αγροτικού τομέα, δεδομένων όχι μόνο της συρρίκνωσης του αγροτικού εισοδήματος, αλλά και των υψηλών καταλογισμών - προστίμων εις βάρος της χώρας μας από την Ε.Ε., καθώς και αδιάθετων κονδυλίων στο πλαίσιο του ΠΑΑ (Πρόγραμμα Αγροτικής Ανάπτυξης). Πώς αντιμετωπίζετε τα ζητήματα αυτά και τι θα συζητήσετε με την Ε.Ε., ενόψει και του αυριανού συμβουλίου υπουργών;
Όντως έχουμε δεσμευτεί για την αποτελεσματική διαχείριση των οικονομικών πόρων του χώρου με στόχο την εξάλειψη του απαράδεκτου φαινομένου των συνεχών καταλογισμών και προστίμων από πλευράς της Ε.Ε. Ήδη έχουν βεβαιωθεί τελεσίδικα 1,3 δισ. ευρώ και έχουν καταλογιστεί άλλα 1,2 δισ. που βρίσκονται σε διαδικασία διαπραγμάτευσης με στόχο την απομείωσή τους.
Πρόβλημα έχουμε και με το ΠΑΑ, του οποίου το ποσοστό απορρόφησης ένα χρόνο μετά την αρχική του λήξη δεν ξεπερνά το 65%. Θα επιδιώξουμε στο αυριανό συμβούλιο υπουργών να πετύχουμε μια παράταση τουλάχιστον έξι μηνών μετά το τέλος του 2015.
 
* Η οργάνωση της διαχείρισης των κοινοτικών ενισχύσεων και των σχετικών αγροτικών προγραμμάτων αποτελεί εκφρασμένο στόχο σας. Με ποιον τρόπο θα προχωρήσετε στην κατεύθυνση αυτή και πώς προσδιορίζετε, σε αυτό το πλαίσιο, τον ρόλο του ΟΠΕΚΕΠΕ;
Η έγκαιρη και αξιόπιστη καταβολή των κοινοτικών ενισχύσεων και των σχετικών προγραμμάτων στους δικαιούχους αποτελεί βασική μας επιδίωξη. Γι' αυτό και η παρέμβασή μας στον ΟΠΕΚΕΠΕ θα είναι ριζική αλλά και ανατρεπτική.
Θα διαχειριστούμε τα χρήματα χωρίς μεσολαβητές και χωρίς να αφαιρείται ούτε ένα ευρώ από τους αγρότες. Γνωρίζουμε τι συμβαίνει στον χώρο και τονίζουμε για μια ακόμη φορά ότι το ΟΣΔΕ επιστρέφει στο σπίτι του.
 
* Και στον πρωτογενή τομέα το πρόβλημα της έλλειψης ρευστότητας είναι έντονο, καθώς η πρόσβαση στο χρηματοπιστωτικό σύστημα είναι σχεδόν αδύνατη και ήδη μεγάλο μέρος του αγροτικού κόσμου ""στραγγαλίζεται"" από παλαιότερο δανεισμό, όπως επηρεάζεται από την κατάσταση που δημιούργησε η απορρόφηση της ΑΤΕ. Επεξεργάζεστε μέτρα για την εξασφάλιση πιστώσεων στον τομέα αλλά και για την ανακούφιση των υπερχρεωμένων αγροτών;
Η κατάργηση της αγροτικής πίστης με το ξεπούλημα της ΑΤΕ έχει προκαλέσει, λόγω της ελλιπούς χρηματοδότησης, τεράστιο πρόβλημα ρευστότητας, που εντοπίζεται κυρίως στην αδυναμία προμήθειας των απόλυτα αναγκαίων εφοδίων, αλλά και ζωοτροφών.
Θα προχωρήσουμε, όπως έχουμε δεσμευτεί, στην ίδρυση Τράπεζας Ειδικού Σκοπού για τη στήριξη του επενδυτικού τομέα και στην έκδοση ειδικής Αγροκάρτας για τη στήριξη της ρευστότητας του χώρου.
 
* Η στήριξη της κτηνοτροφίας βρίσκεται ψηλά στις προτεραιότητες του ΥΠΑΠΕΝ. Πώς προχωράτε, καταρχήν, ως προς την επίλυση του κρίσιμου ζητήματος των βοσκήσιμων γαιών;
Η κτηνοτροφία αποτελεί βασική προτεραιότητα για την κυβέρνησή μας όχι μόνο γιατί είναι η δραστηριότητα που αξιοποιεί ορεινές και μη ορεινές περιοχές που είναι αδύνατον να αξιοποιηθούν διαφορετικά, αλλά και γιατί συνιστά αντίμετρο στην ανεργία και την αποδόμηση των παραγωγικών δραστηριοτήτων της ελληνικής περιφέρειας. Για πολλές μάλιστα περιοχές αποτελεί και βασικό οικονομικό κλάδο.
Δεν θα σταθώ στις μέχρι σήμερα υστερήσεις. Θα σταθώ όμως στα περιθώρια ανάπτυξης της κτηνοτροφίας, που είναι αρκετά μεγάλα, αλλά δυστυχώς η εφαρμοζόμενη μέχρι σήμερα οικονομική πολιτική και μία σειρά κακοί χειρισμοί, όπως αυτός των βοσκοτόπων, από τις πρώην ηγεσίες του Υπουργείου Αγροτικής Ανάπτυξης και Τροφίμων έχουν φορτώσει τους κτηνοτρόφους με μεγάλα προβλήματα.
Εμείς από πολύ νωρίς κρούαμε τον κώδωνα του κινδύνου για το θέμα της επιλεξιμότητας των βοσκοτόπων, αλλά μας αγνοούσαν. Προχωρούμε ήδη στην ορθή αποτύπωση των βοσκήσιμων γαιών με στόχο την ομαλή και απρόσκοπτη ροή των κοινοτικών πόρων.
 
* Υπάρχει, δηλαδή, συνολικός σχεδιασμός για τον τομέα, καθώς προχωρούν ρυθμίσεις για τις σταβλικές εγκαταστάσεις, τις ζωονόσους κ.λπ., αλλά και τι απαντάτε στο άμεσο αίτημα των κτηνοτρόφων για αποκατάσταση των προηγούμενων οφειλών ή / και ""κακών"" πληρωμών;
Όντως δρομολογούνται πρωτοβουλίες για την παράταση αλλά και την απλοποίηση των διαδικασιών νομιμοποίησης των σταβλικών εγκαταστάσεων καθώς και την αντιμετώπιση των ζωονόσων, που την περσινή χρονιά κατέστρεψαν μεγάλο μέρος του ζωικού κεφαλαίου.
Όλα αυτά και άλλα εντάσσονται στον συνολικό σχεδιασμό μας για τον τομέα. Όσον αφορά την αποκατάσταση των προηγούμενων οφειλών ή και των κακών πληρωμών, αυτό που προέχει αυτή τη στιγμή να λύσουμε τα προβλήματα. Θα διεκδικήσουμε βέβαια την επανόρθωση από την Ε.Ε., αλλά από εθνικούς πόρους το βλέπω αδύνατο.
 
* Οι προηγούμενες κυβερνήσεις σχεδόν ""δαιμονοποιούσαν"" τους παραγωγούς για τις υψηλές τιμές λιανικής βασικών ειδών διατροφής εις βάρος των καταναλωτών αφήνοντας στο απυρόβλητο τα άλλα στάδια διακίνησης. Η μεγάλη διαφορά τιμών ""από το χωράφι στο ράφι"" είναι γνωστή εδώ και χρόνια και ήδη η Επιτροπή Ανταγωνισμού έχει διαπιστώσει σοβαρά προβλήματα - στρεβλώσεις στη λειτουργία της αγοράς νωπών οπωροκηπευτικών. Θα παρέμβει η κυβέρνηση προς αποκλιμάκωση των τιμών προστατεύοντας και τους παραγωγούς και τους καταναλωτές;
Οι λιανικές τιμές των τροφίμων συνεχίζουν να τινάζουν στον αέρα τον οικογενειακό προϋπολογισμό. Σχετική λίστα με στοιχεία της ΕΛΣΤΑΤ δείχνει ότι τα τελευταία δύο χρόνια οι αυξήσεις των βασικών ειδών διατροφής κυμάνθηκαν από 4% μέχρι 30%.
Είναι χαρακτηριστικό ότι η αναλογία μεταξύ τιμών παραγωγού και τιμών καταναλωτή στη χώρα μας είναι 1 προς 6, ενώ στην Ευρώπη δεν ξεπερνά το 1 προς 3.
Πρόκειται για την πλέον μακρόβια και άθικτη απάτη στη χώρα μας, που σπρώχνει παραγωγούς και καταναλωτές στην ανέχεια και στη συνεχή συρρίκνωση των εισοδημάτων τους.
Το θέμα είναι κοινωνικά απαράδεκτο. Η αλληλεγγύη και τα κινήματα των πολιτών δεν λύνουν το πρόβλημα. Απλώς δείχνουν τον δρόμο.
Δεν μπορεί να λυθεί το πρόβλημα με το κράτος απλό παρατηρητή ούτε βέβαια με ευχολόγια και με παράλυτες και επικαλυπτόμενες τις κρατικές υπηρεσίες ελέγχου.
Η Γραμματεία Καταναλωτή και η Επιτροπή Ανταγωνισμού, σε συνεργασία με τον ΕΦΕΤ, που ασχολείται με τον υγειονομικό έλεγχο, θα αναβαθμιστούν για να υπάρξει έλεγχος και της ασύστολης κερδοσκοπίας, τουλάχιστον στα τρόφιμα.",http://minagric.gr/index.php/el/the-ministry-2/grafeiotypou/sinentefxeis/2806-syn160315
27,Συνέντευξη Αναπληρωτή Υπουργού Βαγγέλη Αποστόλου στην Εφημερίδα «Έθνοςτης Κυριακής» και το δημοσιογράφο Κώστα Νάνο,2/22/2015,Βαγγέλης Αποστόλου,"Σχέδιο για την τροποποίηση του φακέλου της νέας Κοινής Αγροτικής Πολιτικής, στο πλαίσιο της γενικότερης επαναδιαπραγμάτευσης των συμβάσεων που δεσμεύουν τη χώρα με πρόσθετη χρηματοδότηση και αναδιανομή των πόρων προς όφελος των μικρομεσαίων αγροτών, επεξεργάζεται η νέα κυβέρνηση, όπως αποκαλύπτει στη συνέντευξή του στην «Οικονομία» ο αναπληρωτής υπουργός Αγροτικής Ανάπτυξης και Τροφίμων, Βαγγέλης Αποστόλου.

Επιπλέον, υπογραμμίζει στη συνέντευξη ότι υπάρχει ανάγκη οι συνδεδεμένες ενισχύσεις να διευρυνθούν περισσότερο και να αρθούν οι περιφερειακές ανισότητες στην κατανομή κονδυλίων.
Με το καλημέρα στο υπουργείο -αναφέρει χαρακτηριστικά ο κ. Αποστόλου- τον περίμενε ένας φάκελος με βεβαιωμένα πρόστιμα από την ΕΕ ύψους 1,5 δισ. ευρώ, και μάλιστα με ρύθμιση για τμηματική καταβολή σε 5 χρόνια, ξεκινώντας από τη φετινή χρονιά με 250 εκατ. Προσθέτει μάλιστα ότι δεν έχει επιτευχθεί ο στόχος της απορρόφησης με το ν+2 και γι' αυτό θα επιδιώξει τη μετατόπιση των χρημάτων, που ξεπερνούν τα 700 εκατ., υπέρ των παραγωγών.
Παράλληλα, ο υπουργός εξαγγέλλει στοχευμένα μέτρα, όπως την κατάργηση της φορολόγησης του αγροτικού εισοδήματος από το πρώτο ευρώ με συντελεστή 13%, ενώ παράλληλα βάζει οριστικό τέλος στους συμψηφισμούς χρεών με αγροτικές επιδοτήσεις.

Το 2015 είναι έτος εφαρμογής της νέας ΚΑΠ. Αλλαγές θα υπάρξουν και σε ποια επίπεδα;
Ο εθνικός φάκελος για την εφαρμογή της νέας ΚΑΠ υποβλήθηκε από την προηγούμενη πολιτική ηγεσία του υπουργείου την 1η Αυγούστου 2014.
Οι αποφάσεις αυτές μας δεσμεύουν σε μεγάλο βαθμό. Αυτό βέβαια δεν μας ικανοποιεί και γι' αυτό θα πρέπει, στο πλαίσιο της γενικότερης επαναδιαπραγμάτευσης των συμβάσεων που δεσμεύουν τη χώρα μας, να ζητήσουμε όχι μόνο την τροποποίηση του περιεχόμενου του, αλλά και μία πρόσθετη χρηματοδότηση, με βάση τα σημερινά δεδομένα του αγροτικού τομέα, δεδομένου ότι οι αγρότες υπήρξαν θύματα της οικονομικής κρίσης.

Ποια θα είναι τα αναπτυξιακά κριτήρια που θα συμπεριληφθούν στον εθνικό φάκελο;
Για να δοθεί στον εθνικό φάκελο αναπτυξιακή κατεύθυνση και να γίνει ορθολογική και δίκαιη η ανακατανομή των πόρων, πρέπει να συνδεθεί:

Με ένα εθνικό σχέδιο δράσης και πρόγραμμα ανάπτυξης, ανά τομέα παραγωγής και περιφέρεια.
Με την ανάδειξη των πεδίων συμπληρωματικότητας με άλλα προγράμματα (περιβάλλον, έρευνα, κατάρτιση, κ.λπ.).
Με την επίλυση διαρθρωτικών και θεσμικών θεμάτων που δυσκολεύουν την υλοποίηση των στόχων που θα τεθούν.
Γι' αυτό, το βασικό ερώτημα που τίθεται είναι εάν μπορούμε από τώρα να εντοπίσουμε αυτές τις αλλαγές που θα καταστήσουν αποδοτικότερη τη νέα ΚΑΠ για τον αγροτικό χώρο, τόσο στο ισχύον πλαίσιο όσο και στα επιδιωκόμενα. Θα περιμένουμε λίγο. ?

Γεμίζει ο «κουμπαράς» για τους μικρομεσαίους αγρότες
Μιλήσατε στις προγραμματικές σας δηλώσεις για διεύρυνση της λίστας των προϊόντων που θα ενισχύονται με συνδεδεμένες με την παραγωγή επιδοτήσεις. Με ποια νέα προϊόντα σχεδιάζετε να εμπλουτίσετε τη λίστα αυτή;
Υπάρχει ανάγκη οι συνδεδεμένες ενισχύσεις να διευρυνθούν περισσότερο, τόσο ως προς την ενίσχυση συγκεκριμένων παραγωγικών κλάδων στις νέες συνθήκες, έτσι ώστε να αποτραπεί η κατάρρευσή τους και η εγκατάλειψη της παραγωγής (π.χ. τευτλοκαλλιέργεια), όσο και ως προς την παραγωγή ζωοτροφών (ψυχανθή) που χρειάζεται η κτηνοτροφία μας. Το σίγουρο είναι ότι στον ενδιάμεσο έλεγχο θα ζητήσουμε την αναδιανομή των πόρων προς όφελος των μικρομεσαίων αγροτών και την άρση των περιφερειακών ανισοτήτων, με στόχο την αύξηση της παραγωγής και την αναστροφή της τάσης εγκατάλειψης της γης.

Αλλαγές στον τρόπο κατανομής των κοινοτικών κονδυλίων θα υπάρξουν;
Βασική μας επιδίωξη θα είναι η καλύτερη και αποτελεσματικότερη διαχείρισή τους. Και αυτό γιατί με το καλημέρα στο υπουργείο με περίμενε ένας φάκελος με βεβαιωμένα πρόστιμα από την ΕΕ ύψους 1,5 δισ. ευρώ, και μάλιστα με ρύθμιση για τμηματική καταβολή σε 5 χρόνια, ξεκινώντας από τη φετινή χρονιά με 250 εκατομμύρια ευρώ, ενώ εκκρεμούν και νέα πρόστιμα ύψους 500 εκατ. ευρώ.
Ηταν πλήρης η ανικανότητα στη διαχείριση των κοινοτικών ενισχύσεων από τις τελευταίες ελληνικές κυβερνήσεις, με την περίπτωση των βοσκοτόπων να αποτελεί τη χειρότερη περίπτωση στη διαχείριση των ζητημάτων διακυβέρνησης της χώρας.

Μπορείτε να μας περιγράψετε ορισμένες από τις δράσεις που θα ενταχθούν με σκοπό την περαιτέρω ενίσχυση της κτηνοτροφίας;
Ιδιαίτερη βαρύτητα θα δοθεί στη στήριξη τόσο της κτηνοτροφίας, με την επίλυση του ζητήματος των βοσκοτόπων, την απλοποίηση του συστήματος αδειοδότησης και νομιμοποίησης των κτηνοτροφικών μονάδων, τον έλεγχο και την εκρίζωση των ζωονόσων, όσο και της μεταποιητικής δραστηριότητας του χώρου.
Θα μειωθούν φόροι και κόστος παραγωγής

Ποια θα είναι τα πρώτα προγράμματα χρηματοδοτικής στήριξης στον πρωτογενή τομέα που θα θέσετε σε εφαρμογή το προσεχές διάστημα;
Πρώτιστο καθήκον μας είναι να σταθούμε έγκαιρα και αποτελεσματικά στον αγρότη -και το κάνουμε ήδη- όταν πλήττεται η παραγωγή του. Καταγράφουμε ήδη τις ζημιές και θα αποζημιώσουμε άμεσα, με χρήματα του ΕΛΓΑ, το ζωικό κεφάλαιο και τη φυτική παραγωγή που καταστράφηκε σε όλη τη χώρα από τις πρόσφατες πλημμύρες, από την Ηπειρο μέχρι τη Στερεά Ελλάδα και τον Εβρο.
Δίνουμε άμεσα έκτακτη ενίσχυση για ζωοτροφές, όπου υπάρχει ανάγκη και σε σύντομο χρόνο θα αποζημιώσουμε τις καταστροφές στον εξοπλισμό, στις εγκαταστάσεις και στο φυτικό κεφάλαιο.
Παράλληλα, θα υπάρξουν στοχευμένα μέτρα στην απορρόφηση και σωστή αξιοποίηση του Προγράμματος Αγροτικής Ανάπτυξης (2007-2013).
Δεν έχει επιτευχθεί ο στόχος της απορρόφησης με το ν+2 και γι' αυτό θα επιδιώξουμε τη μετατόπιση των χρημάτων, που ξεπερνούν τα 700 εκατομμύρια ευρώ, υπέρ των παραγωγών, τόσο για την κάλυψη ζημιών όσο και για την υλοποίηση ενός νέου επιχειρησιακού προγράμματος για την κτηνοτροφία που θα έχει ως στόχο την ανανέωση του ζωικού κεφαλαίου.
Στοχευμένα μέτρα θα υπάρξουν και στην ενίσχυση του εισοδήματος, και συγκεκριμένα:

Φορολογικά, όπως η κατάργηση του ΕΝΦΙΑ στα χωράφια, στους στάβλους και στις αποθήκες, καθώς και κατάργηση της φορολόγησης του αγροτικού εισοδήματος από το πρώτο ευρώ, με συντελεστή 13%.Καθορίζουμε και για τους αγρότες αφορολόγητο καθαρό ατομικό εισόδημα 12.000 ευρώ, που θα μείνει και εκτός της υποχρεωτικής τήρησης βιβλίων εσόδων-εξόδων.
Μείωση του κόστους παραγωγής, με την καθιέρωση μειωμένου τιμολογίου ηλεκτρικού ρεύματος, αλλά και τη σταδιακή κατάργηση του Ειδικού Φόρου Κατανάλωσης Πετρελαίου, ώστε να φτάσουμε όσο γίνεται γρηγορότερα στον μέσο όρο της ΕΕ και μελλοντικά να καταλήξουμε στο αγροτικό πετρέλαιο.
Οικονομική ενίσχυση, όπως είναι η επαναφορά της 13ης σύνταξης στους χαμηλοσυνταξιούχους του ΟΓΑ.
Συμψηφισμός χρεών με επιδοτήσεις θα υπάρξει στο μέλλον;
Δεν θα υπάρξει για δύο λόγους: Πρώτον, γιατί αντίκειται σε κοινοτικούς κανονισμούς και, δεύτερον, γιατί οι επιδοτήσεις αποτελούν έναν από τους βασικότερους παράγοντες επιβίωσης των αγροτών, αλλά και το κυριότερο εργαλείο για την παραγωγική ανασυγκρότηση της χώρας.  ",http://minagric.gr/index.php/el/the-ministry-2/grafeiotypou/sinentefxeis/2805-syn220215
28,Συνέντευξη Αναπληρωτή Υπουργού Βαγγέλη Αποστόλου στην Εφημερίδα «Ναυτεμπορική» και τη δημοσιογράφο Δανάη Αλεξάκη,2/21/2015,Βαγγέλης Αποστόλου,"Ευρωπαϊκά πρόστιμα συνολικού ύψους 1,5 δισ. ευρώ, που έχουν επιβληθεί σε βάρος της Ελλάδας για κακοδιαχείριση αγροτικών κοινοτικών κονδυλίων, θα πληρωθούν μέσα στην πενταετία, όπως επισημαίνει μιλώντας στη «Ν» ο αναπληρωτής υπουργός Αγροτικής Ανάπτυξης Βαγγέλης Αποστόλου.
Ο αναπληρωτής υπουργός Αγροτικής Ανάπτυξης Βαγγέλης Αποστόλου, σε συνέντευξή του στη «Ν», αναφέρει πως οι έλεγχοι της Ε.Ε. συνεχίζονται, με αποτέλεσμα να επιβάλλονται και νέες κυρώσεις.
«Γι’ αυτές θα καταβάλουμε κάθε δυνατή προσπάθεια να αποδείξουμε ότι η νέα κυβέρνηση είναι διατεθειμένη και μπορεί να εφαρμόσει αξιόπιστα κάθε διάταξη που διέπει τη διαδικασία χορήγησης αγροτικών ενισχύσεων, γυρίζοντας σελίδα μια και για πάντα στο αμαρτωλό παρελθόν» επισημαίνει, ενώ δεν διευκρινίζει ποιος θα πληρώσει τα πρόστιμα - το Δημόσιο ή οι αγρότες.
Ως προς τον φάκελο της Κοινής Αγροτικής Πολιτικής, ο κ. Βαγγέλης Αποστόλου σημειώνει ότι θα διεκδικηθούν πρόσθετοι πόροι, ενώ ταυτόχρονα θα γίνει αναδιανομή των κονδυλίων προς όφελος των μικρομεσαίων αγροτών.
Όσον αφορά τα «κόκκινα» αγροτικά δάνεια της «κακής» ΑΤΕ τόνισε ότι δρομολογείται διαγραφή χρεών με βασική παράμετρο τη βιωσιμότητα των εκμεταλλεύσεων.
Ταυτόχρονα, για τη θωράκιση του πρωτογενούς τομέα έναντι των λιανεμπορικών ομίλων, αλλά και τη μείωση της ψαλίδας των τιμών από το χωράφι στο ράφι, δεσμεύτηκε ότι θα παταχθούν άμεσα οι παράνομες ελληνοποιήσεις, οι υπερτιμολογήσεις, οι ενδοομιλικές συναλλαγές και τα καρτέλ, τονίζοντας ότι «το πρόβλημα δεν λύνεται με ευχολόγια και με παράλυτες και επικαλυπτόμενες τις κρατικές υπηρεσίες ελέγχου».
Τέλος, αναφερόμενος στην αλλαγή του νόμου για τους συνεταιρισμούς, επισημαίνει ότι δεν θα μείνουν στη σκιά τα πορίσματα - φωτιά για τις χρηματοδοτήσεις της περιόδου 1994-2011.

Οι «καμπάνες» των Βρυξελλών στη χώρα μας έχουν ήδη ξεπεράσει το 1,5 δισ. ευρώ για την προηγούμενη προγραμματική περίοδο. Πώς θα αντιμετωπίσετε το θέμα αυτό; Θα κληθούν να πληρώσουν οι αγρότες το «πακέτο Χατζηγάκη» και τα «δάνεια Κοντού»;
«Το 1,5 δισ. ευρώ είναι κυρώσεις που κληρονομήσαμε από τις προηγούμενες κυβερνήσεις και οφείλονται στην αγροτική πολιτική που εφάρμοσαν, δηλαδή της χορήγησης ενισχύσεων με ανεξέλεγκτο τρόπο.
Τις κυρώσεις αυτές το υπουργείο είναι υποχρεωμένο να πληρώσει και θα τις πληρώσει μέσα σε μία πενταετία, αρχής γενομένης από το 2015. Δυστυχώς, δεν είναι και οι μοναδικές.
Οι έλεγχοι από τα όργανα της Ε.Ε. συνεχίζονται για τα τελευταία έτη του προγράμματος, με αποτέλεσμα να επιβάλλονται και νέες κυρώσεις.
Γι’ αυτές θα καταβάλουμε κάθε δυνατή προσπάθεια προκειμένου να αποδείξουμε ότι η νέα κυβέρνηση είναι διατεθειμένη και μπορεί να εφαρμόσει αξιόπιστα κάθε διάταξη που διέπει τη διαδικασία χορήγησης ενισχύσεων γυρίζοντας σελίδα μια και για πάντα στο αμαρτωλό παρελθόν.
Μάλιστα, η αρχή έχει ήδη γίνει για την επούλωση της πληγής που λέγεται “βοσκότοποι”.
Μέσα στις πρώτες ημέρες από την ανάληψη του υπουργείου αποστείλαμε στην Κομισιόν μία σειρά εγγράφων όπου τεκμηριώνονται αναλυτικά και με επιστημονικό τρόπο, βασιζόμενοι σε μελέτες και βιβλιογραφία, οι λόγοι που στην Ελλάδα χρησιμοποιούνται για τη βόσκηση των ζώων εκτάσεις πέρα από τα χορτολίβαδα.
Ενώ στη συνέχεια και σε μικρό χρονικό διάστημα θα είμαστε σε θέση να καταθέσουμε και τα προσωρινά διαχειριστικά σχέδια, που όταν ολοκληρωθούν και εκδοθούν τα οριστικά, θα έχει επιτελεστεί ένα τεράστιο βήμα τόσο για την αξιοπιστία μας έναντι της Κομισιόν όσο, πολύ περισσότερο, για την αειφορική διαχείριση των βοσκήσιμων γαιών».

Αναφέρατε τους βοσκότοπους. Με τι καθεστώς βοσκότοπων θα κάνουν τελικά αίτηση ΟΣΔΕ (σ.σ.: Ολοκληρωμένο Σύστημα Υποβολής Δηλώσεων) για το 2015 οι κτηνοτρόφοι;
«Αυτή την ώρα ολοκληρώνουμε μια διαδικασία που πιστεύουμε ότι βάζει στον σωστό δρόμο την αντιμετώπιση του μεγαλύτερου προβλήματος που κληρονομήσαμε παραλαμβάνοντας το υπουργείο, της επιλεξιμότητας των βοσκήσιμων γαιών.
Δεν μπορώ να σας πω περισσότερα... πιστεύω ότι θα έχουμε εγκαίρως τα προσωρινά διαχειριστικά σχέδια βάσει των οποίων θα γίνουν και οι αιτήσεις του ΟΣΔΕ 2015».

Έχετε εκφράσει την αισιοδοξία ότι υπάρχει περιθώριο για αναπροσαρμογές στον εθνικό φάκελο της ΚΑΠ. Ποιες αλλαγές θα επιδιώξετε;
«Παρά τις διαφωνίες που έχουμε με τη νέα ΚΑΠ, θα αξιοποιήσουμε πλήρως όλες τις δυνατότητές της, διεκδικώντας και πρόσθετους πόρους.
Είναι σίγουρο ότι για να γίνει ορθολογική και δίκαιη η κατανομή των πόρων πρέπει να συνδεθεί με συγκεκριμένη αναπτυξιακή κατεύθυνση.
Εμείς στον ενδιάμεσο έλεγχο θα ζητήσουμε την αναδιανομή των πόρων προς όφελος των μικρομεσαίων αγροτών και την άρση των περιφερειακών ανισοτήτων, με στόχο την αύξηση της παραγωγής και την αντιστροφή της τάσης εγκατάλειψης της γης».

Τα «κόκκινα» αγροτικά δάνεια της «κακής» ΑΤΕ εκτιμάται ότι ανέρχονται σε 950 εκατ. ευρώ. Τι εικόνα έχετε από τον εκκαθαριστή και ποια λύση προκρίνετε για τους οφειλέτες;
«Σύντομα θα γίνει μια συνάντηση με τον εκκαθαριστή της “κακής” ΑΤΕ για να συζητήσουμε την αντιμετώπιση του προβλήματος των ληξιπρόθεσμων δανείων του αγροτικού χώρου.
Υπάρχουν τα δάνεια των μεμονωμένων αγροτών, αλλά και των συνεταιριστικών οργανώσεων.
Πρόθεσή μας είναι να προβούμε σε διαγραφή χρεών, ανάλογη με αυτή της γενικότερης πολιτικής της κυβέρνησης για τα κόκκινα δάνεια. Και στις δύο περιπτώσεις η προσέγγιση θα έχει ως βασική παράμετρο τη βιωσιμότητα των εκμεταλλεύσεων».

Έχετε δεσμευτεί ότι θα βάλετε φρένο στα «φέσια» των αλυσίδων σούπερ μάρκετ προς τους παραγωγούς. Πώς θα επιτευχθεί αυτό;
«Δεσμευτήκαμε ότι θα πατάξουμε άμεσα τις παράνομες ελληνοποιήσεις, τις υπερτιμολογήσεις, τις ενδοομιλικές συναλλαγές και τα καρτέλ και θα επιδιώξουμε την καθιέρωση προθεσμιών πληρωμής της αγροτικής παραγωγής το πολύ μέχρι τον χρόνο ανάλωσής της.
Είναι αδιανόητο η αξία των αγροτικών προϊόντων να χρησιμοποιείται για να γεμίζουν τα πολυκαταστήματα με άλλου είδους προϊόντα. Δεν μπορεί το γάλα που αναλώνεται σε πέντε ημέρες από την πώλησή του από τον κτηνοτρόφο να πληρώνεται πολλούς μήνες αργότερα.
Ανάλογες ρυθμίσεις ισχύουν σε πολλές χώρες της Ευρώπης και μπορούν να ισχύσουν και στη χώρα μας, ξεκινώντας από μία συνεννόηση μεταξύ των εμπλεκομένων και φτάνοντας μέχρι την επιτροπή ανταγωνισμού. Η συγκεκριμένη τακτική αποτελεί σαφέστατη παραβίαση των κανόνων υγιούς ανταγωνισμού».

Μένοντας στο κανάλι της οργανωμένης λιανικής... η ψαλίδα στην τιμή από το χωράφι στο ράφι παραμένει μεγάλη. Με ποιο τρόπο μπορεί να ανατραπεί η εικόνα αυτή και πώς θα συνδράμει σε αυτό το υπουργείο;
«Οι λιανικές τιμές των τροφίμων, ιδιαίτερα σήμερα, τινάζουν στον αέρα τον οικογενειακό προϋπολογισμό. Πρόσφατη σχετική λίστα με στοιχεία της ΕΛΣΤΑΤ δείχνει ότι τα τελευταία δύο χρόνια οι αυξήσεις των βασικών ειδών διατροφής κυμάνθηκαν από 4% μέχρι 30%.
Επιπλέον είναι χαρακτηριστικό ότι η αναλογία μεταξύ τιμών παραγωγού και τιμών καταναλωτή στη χώρα μας είναι 1 προς 6, ενώ στην Ευρώπη δεν ξεπερνά το 1 προς 3.
Πρόκειται για την πλέον μακρόβια και άθικτη απάτη στη χώρα μας, που σπρώχνει παραγωγούς και καταναλωτές στην ανέχεια και στη συνεχή συρρίκνωση των εισοδημάτων τους.
Η αλληλεγγύη και τα κινήματα των πολιτών είναι θετικά, αλλά δεν λύνουν το πρόβλημα. Οταν τα πράγματα παίρνουν εκρηκτικές κοινωνικές διαστάσεις, χρειάζονται άμεσα μέτρα.
Δεν μπορεί να λυθεί το πρόβλημα με το κράτος απλό παρατηρητή κι ούτε βέβαια με ευχολόγια και με παράλυτες και επικαλυπτόμενες τις κρατικές υπηρεσίες ελέγχου.
Υπάρχει μια υπηρεσία που λέγεται Γραμματεία Καταναλωτή. Αθέατη κι ανύπαρκτη. Οφείλει να λειτουργήσει, όπως και η Επιτροπή Ανταγωνισμού.
Η μόνιμη όμως λύση περνάει μέσα από τη συνδικαλιστική και συνεργατική λειτουργία των ίδιων των αγροτών».

Ποιες είναι οι βασικές κατευθυντήριες για την αλλαγή του νόμου για τους συνεταιρισμούς; Εχετε πρόθεση να δημοσιοποιήσετε τα πορίσματα των ερευνών για τις χρηματοδοτήσεις των συνεταιρισμών μέσω του ΕΛΓΑ την περίοδο 1994 - 2011;
«Χρειάζεται ένα καινούργιο ξεκίνημα στον συνεταιριστικό χώρο για να βρει εκείνη τη συνεργατική έκφραση που θα τον μετατρέψει σε ουσιαστικό εκφραστή και υπηρέτη των αγωνιών του Ελληνα αγρότη.
Το νέο νομοθετικό πλαίσιο για τους συνεταιρισμούς θα εστιάζει στη δημιουργία κλαδικών συνεταιρισμών και ομάδων παραγωγών ανά προϊόν και ανά περιοχή.
Είναι νωρίς ακόμη να σας απαντήσω για τη διαχείριση των πορισμάτων αυτών και άλλων, γιατί ακόμη δεν έχει ολοκληρωθεί η διαδικασία πλήρους ενημέρωσης α τα ζητήματα του υπουργείου. Να είστε όμως σίγουροι ότι τίποτα δεν θα μείνει στη σκιά». 
 
 
 
 
 
 
 
 
 
",http://minagric.gr/index.php/el/the-ministry-2/grafeiotypou/sinentefxeis/2804-syn210215
29,Συνέντευξη Αναπληρωτή Υπουργού Βαγγέλη Αποστόλου στο ΑΠΕ-ΜΠΕ «Επανέρχεται στις πέντε μέρες η διάρκεια ζωής του γάλακτος»,2/14/2015,Βαγγέλης Αποστόλου,"«Επανέρχεται στις πέντε μέρες η διάρκεια ζωής του γάλακτος»

apostolou syn140215Κύριε υπουργέ, τα θέματα που αφορούν τον αγροτικό κόσμο λιμνάζουν εδώ και πολλά χρόνια. Είχατε προχθές συνάντηση με εκπροσώπους γεωργών και κτηνοτρόφων. Ποιες είναι οι άμεσες προτεραιότητές σας σε ό,τι αφορά τον πιο κρίσιμο τομέα της ελληνικής οικονομίας, αλλά και τον ασθενέστερο, ίσως, κρίκο;
Ακριβώς, τον ασθενέστερο κρίκο, αλλά που μπορεί να συμβάλει στην παραγωγική ανασυγκρότηση και ιδιαίτερα στην αναβάθμιση της ποιότητας ζωής στην ύπαιθρο. Αυτή την ώρα, αυτό που προέχει είναι να δούμε πώς θα βάλουμε τάξη στη διαχείριση των κοινοτικών ενισχύσεων. Το λέω αυτό γιατί το πρώτο που παρέλαβα ήταν ένας φάκελος με βεβαιωμένα πρόστιμα 1,5 δισεκ. και να επικρέμονται άλλα 540 εκατ. που οφείλονται σε κακή διαχείριση των κοινοτικών ενισχύσεων.
 
Μας λέτε για 2 δισ.
Ακριβώς. Άρα, θα πρέπει άμεσα να δούμε πώς θα αντιμετωπίσουμε τα πρόστιμα, αλλά κυρίως πώς θα αντιμετωπίσουμε τα προβλήματα που υπάρχουν και προκαλούν αυτές τις κάκιστες επιδόσεις. Γνωρίζετε το πρόβλημα που έχει προκύψει ιδιαίτερα με τους βοσκοτόπους την τελευταία περίοδο, που έχει αναστατώσει εδώ και δύο χρόνια τους κτηνοτρόφους, την οριοθέτηση των βοσκοτόπων. Ήδη, έχουμε συστήσει αρμόδιες επιτροπές, προχωράμε. Έχουμε καταθέσει μια πρώτη πρόταση στην Ευρωπαϊκή Επιτροπή. Ουσιαστικά, τώρα αρχίζουμε να πείθουμε τους εταίρους ότι στην Ελλάδα οι βοσκήσιμες γαίες δεν είναι μόνο τα χορτολίβαδα, είναι και η ξυλώδης βλάστηση που ουσιαστικά δίνει την ποιοτική υπόσταση στα παραγόμενα ζωικά προϊόντα, κρέας, γάλα, γιαούρτι. Πρέπει οπωσδήποτε να αντιμετωπίσουμε αυτό το θέμα, πέραν των τρεχουσών αναγκών που εξαιτίας της κακής συγκυρίας με τις πλημμύρες και τις κακές καιρικές συνθήκες, ολοκληρώνουμε τη διαδικασία καταγραφής των ζημιών στο ζωικό και φυτικό κεφάλαιο, αλλά και στην παραγωγή. Θέματα στα οποία οπωσδήποτε ο αγρότης χρειάζεται σε τέτοιες συνθήκες άμεση ανακούφιση για να μπορέσει να συνεχίσει τη δραστηριότητά του και κυρίως να ανανεώσει και το κεφάλαιο που έχασε. Αυτά είναι οι πρώτες μας προτεραιότητες.

Να πάρουμε τα πράγματα ένα-ένα: κατάργηση του ΕΝΦΙΑ για χωράφια, αποθήκες και στάνες;
Για το 2014 δεν μπορούμε. Το '15 ο ΕΝΦΙΑ καταργείται και τον ενδεχόμενο φόρο που θα προκύψει της υψηλής ακίνητης περιουσίας έχουμε ξεκαθαρίσει ότι ως φορολογητέα ύλη σε αυτό τον φόρο δεν θα μπουν τα εργαλεία άσκησης αγροτικής δραστηριότητας, ο εξοπλισμός, οι εγκαταστάσεις, οι αποθήκες, οι στάβλοι, θα μείνουν έξω από αυτό τον υπολογισμό. Άρα, μιλάμε για μόνιμη κατάσταση από το 2015 και μετά.
 
Η σταδιακή κατάργηση του φόρου κατανάλωσης στο πετρέλαιο πώς θα γίνει;
Είναι ένα σοβαρό ζήτημα. Σίγουρα, μετά τη νέα συμφωνία με την οποία θα μπούμε σε καινούργια δεδομένα, θα το δούμε έχοντας ουσιαστικά μια κατεύθυνση όσο γίνεται γρηγορότερα εντός της χρονιάς να καταργήσουμε ένα μέρος του ειδικού φόρου κατανάλωσης που ουσιαστικά θα μας φέρει στο ίδιο επίπεδο πληρωμής φόρου για τους αγρότες, που υπάρχει στην ΕΕ. Δηλ., έχουμε υπολογίσει ότι αν μειωθεί γύρω στα 30-35 λεπτά ο ΕΦΚ, θα είμαστε στα μέσα επίπεδα και θα το προχωρήσουμε εντός της χρονιάς.
Το λέω αυτό, διότι το κόστος της αγροτικής παραγωγής στην Ελλάδα είναι ιδιαίτερα αυξημένο.
Ακριβώς. Με προοπτική σε βάθος χρόνου να καταλήξουμε σε αυτό που λέμε αγροτικό πετρέλαιο. Πλήρης απαλλαγή από τον ΕΦΚ.
 
Κύριε υπουργέ, το σύνολο σχεδόν των ασφαλισμένων στον ΟΓΑ είναι χαμηλοσυνταξιούχοι. Άρα, η 13η σύνταξη αφορά όλους;
Όλους, γιατί δεν έχουμε -και δεν υπάρχει περίπτωση να είναι πάνω από 700 ευρώ- συνταξιούχους του ΟΓΑ, ακόμη και αυτοί που πλήρωναν στη διαδρομή ένα ασφάλιστρο επιπλέον, δεν υπάρχουν. Εάν υπάρχουν 5-10 περιπτώσεις, δεν έχει σημασία. Σημασία έχει ότι αυτό που αφορά την κατώτατη σύνταξη και θα μπει στη 13η σύνταξη, κατά μέσο όρο είναι 700 ευρώ, όσοι αγρότες έχουν σύνταξη κάτω από 700 ευρώ, που πιστεύουμε ότι είναι το σύνολο των αγροτών, θα πάρουν τη 13η σύνταξη.
 
Τι θα κάνετε με τα αγροτικά δάνεια. Εξαγγείλατε δημιουργία Τράπεζας Ειδικού Σκοπού. Ποιες είναι οι σκέψεις σας;
Η Τράπεζα Ειδικού Σκοπού θα ιδρυθεί στο πλαίσιο αν θυμάστε παλιά της ΕΤΒΑ που είχε εξειδικευμένη λειτουργία. Ένα κομμάτι της θα αφορά την παραγωγική ανασυγκρότηση του αγροτικού χώρου, το αγροτικό κομμάτι, γιατί υπάρχει ανάγκη για χρηματοδοτήσεις, σχεδίων βελτίωσης, γενικά επενδύσεων στον αγροτικό χώρο. Μετά τη μεταφορά της Αγροτικής στην Τράπεζα Πειραιώς, σχεδόν εξαφανίστηκαν. Από εκεί και πέρα θα δούμε και τη δυνατότητα ίδρυσης ενός πιστωτικού εργαλείου, της αγροκάρτας, της κτηνοτροφικής κάρτας, το οποίο θα δίνει για ένα σύντομο χρονικό διάστημα που αφορά τις καλλιέργειες και τις εκτροφές ένα κεφάλαιο κίνησης χωρίς τόκους, με εγγύηση τις ενισχύσεις που θα πάρει την επόμενη περίοδο ο αγρότης, ο κτηνοτρόφος.
Το λέω, γιατί θα αντιμετωπιστούν άμεσα προβλήματα. Π.χ., δεν μπορεί ο παραγωγός καλαμποκιού να πουλάει 20 λεπτά το καλαμπόκι και ύστερα από δύο μήνες ο κτηνοτρόφος που θέλει να αγοράσει να το παίρνει 40-45 λεπτά. Μπορεί να υπάρξει ή σύνδεση μεταξύ τους με τέτοιου είδους δανεισμό. Είναι υπό μελέτη και δεν θα έχει δυσκολίες, δεδομένου ότι ταυτόχρονα θα έχει ως κεφάλαιο τη βάση των κοινοτικών ενισχύσεων που μπορούμε να τα ξέρουμε εκ των προτέρων.
 
Θα ήθελα να ρωτήσω για το γάλα και ειδικά στο θέμα της περιορισμένης διάρκειας ζωής του φρέσκου γάλακτος. Ο ΣΥΡΙΖΑ είχε αντιδράσει έντονα για τις προσπάθειες που ουσιαστικά διευκόλυναν τις μεγάλες εταιρείες που εισάγουν γάλα στην Ελλάδα. Πώς θα αλλάξει αυτό το καθεστώς;
Εκ του αποτελέσματος, δεν υπήρξε βελτίωση ούτε στην τιμή του γάλατος από την πλευρά του καταναλωτή πόσο μάλλον όταν στον ίδιο τον παραγωγό υπήρξε μείωση της τιμής πώλησης του γάλακτος, άρα διπλό πρόβλημα. Εκ των πραγμάτων είμαστε υποχρεωμένοι να δούμε την επαναφορά στις πέντε ημέρες. Θα το δούμε άμεσα. Από εκεί και πέρα, υπάρχει θέληση από μας να στηρίξουμε το συγκεκριμένο κλάδο, την αγορά. Η κατανάλωση φρέσκου γάλατος ιδιαίτερα στη χώρα μας πρέπει να συνδεθεί και με αγελαδοτρόφους και με την αιγοπροβατοτροφία, να το δούμε δηλαδή σπρώχνοντας το χώρο. Η κτηνοτροφία στο σύνολό της είναι η δραστηριότητα που έχει όλες τις προϋποθέσεις και κυρίως την υποχρέωση να καλύψει διατροφικές ανάγκες.
 
Έχετε τονίσει ότι οποιεσδήποτε επιδοτήσεις θα πρέπει στο εξής να έχουν στόχο την ενίσχυση της παραγωγής και της εξωστρέφειας, να αλλάξει η νοοτροπία. Υπάρχουν κάποιες επικρίσεις για τον αγροτικό κόσμο, ότι χρησιμοποιούσε τις επιδοτήσεις για αλλότριους σκοπούς. Πώς θα αλλάξετε αυτή τη νοοτροπία;
Σίγουρα αυτό καλλιεργήθηκε επί χρόνια, γιατί ξεκόλλησε η σύνδεση της ενίσχυσης με την παραγωγή. Μην ξεχνάμε ότι ακόμη έχουμε δικαιώματα.  ",http://minagric.gr/index.php/el/the-ministry-2/grafeiotypou/sinentefxeis/2803-syn140215
30,Συνέντευξη του Αναπληρωτή Υπουργού ΥπΑΑΤ Πάρι Κουκουλόπουλου στην εφημερίδα «ΕΛΕΥΘΕΡΟΣ ΤΥΠΟΣ» και τη δημοσιογράφο Γωγώ Κατσέλη,10/2/2014,Πάρις Κουκουλόπουλος,"Κουκουλόπουλος: «Καθοριστικός ο ρόλος των ομάδων παραγωγών  
και των συνεταιρισμών στην αγροτική ανάπτυξη»

-Κύριε Υπουργέ, σε τι φάση βρίσκεται ο φάκελος της νέας ΚΑΠ που έχει κατατεθεί προς έγκριση στην Ευρωπαϊκή Επιτροπή;
«Από τις πρώτες ενδείξεις που έχουμε δεν υπάρχει κάποιο πρόβλημα με την πρόταση μας και αν υπάρξουν θέματα διορθώσεων θα είναι ήσσονος σημασίας. Ο φάκελος μας για τη νέα ΚΑΠ είναι απολύτως συμβατός με τον Κανονισμό και τις Αποφάσεις. 
Το μεγαλύτερο στοίχημα για εμάς που σχετίζεται άμεσα με την καλύτερη εφαρμογή της ΚΑΠ, θεωρώ ότι είναι το ΟΣΔΕ (Ολοκληρωμένο Σύστημα Διαχείρισης και Ελέγχου). Η χώρα πρέπει να έχει ένα ΟΣΔΕ που ανοίγει έγκαιρα. Και φέτος υπάρχει ένας λόγος παραπάνω να ανοίξει νωρίς ώστε να μην υπάρξουν προβλήματα, καθώς πλέον η χώρα χωρίζεται σε τρεις Περιφέρειες, θα υπάρξει στρεμματική ενίσχυση, αλλάζει ο συντελεστής βαρύτητας των δηλωμένων στοιχείων. Από την άλλη, το γεγονός ότι οι άμεσες ενισχύσεις έχουν το χαρακτηριστικό της σταδιακής σύγκλισης, κάνει το εγχείρημα ακόμα πιο δύσκολο. Έτσι, πρέπει το Σύστημα να ανοίγει όσο το δυνατόν γρηγορότερα, ώστε να υπάρξει αρκετός χρόνος επεξεργασίας των δηλώσεων. Τα περισσότερα προβλήματα που εντοπίστηκαν στον ΕΝΦΙΑ και στα βοσκοτόπια το 2013 δεν ήταν λάθος του νόμου, ήταν λάθος εφαρμογή. Το υπουργείο πρέπει να είναι σε θέση να δουλέψει πάνω στις αιτήσεις για να εντοπίσει τυχόν προβλήματα που μπορεί να υπάρχουν. Σύμφωνα με τον φάκελο της ΚΑΠ που έχει κατατεθεί δεν θα υπάρξουν ακραίες μεταβολές για κάποιον παραγωγό, αλλά πρέπει να γίνονται συγκρίσεις ανά περιοχή μήπως υπάρχει κάποιο λάθος ή παράλειψη.
Επιπλέον, οι καθυστερήσεις που παρατηρούνται στις πληρωμές οφείλονται στην καθυστέρηση ενεργοποίησης του ΟΣΔΕ. Στόχος μας είναι το ΟΣΔΕ να ανοίξει νωρίτερα, δηλαδή τέλη Γενάρη με αρχές Φλεβάρη, να «τρέξει» η σύνδεση του ΟΣΔΕ με το TAXISNET, όπως είναι η αντίστοιχη διαδικασία που έχει ακολουθηθεί από τον ΕΛΓΑ και τον ΟΠΕΚΕΠΕ. Αυτό αποτελεί το απαραίτητο υπόβαθρο για να κάνουμε τις πληρωμές στην ώρα τους και να μπορεί ο παραγωγός να κάνει τον προγραμματισμό του. 
Έτσι, μόνο με τον ΑΦΜ ο αγρότης θα συναλλάσσεται και με τη Γενική Γραμματεία Εσόδων και με τον ΟΠΕΚΕΠΕ και με τον ΕΛΓΑ, γεγονός που διευκολύνει τη διασταύρωση στοιχείων και τη διαφάνεια».

-Τόσο η ηγεσία του ΥπΑΑΤ όσο και η Ευρώπη εμμένει στη δημιουργία ομάδων παραγωγών. Ποια τα οφέλη για τους αγρότες και τι κίνητρα τους δίνετε;
«Η Ευρώπη δίνει απόλυτο προβάδισμα στις ομάδες παραγωγών και τους συνεταιρισμούς και αντιμετωπίζει πολύ διαφορετικά τον μεμονωμένο παραγωγό, γι’ αυτό κι εμείς θα πρέπει να προσαρμόσουμε ανάλογα τις πολιτικές μας. Υπάρχει μια ενδιαφέρουσα διαβούλευση για τις ομάδες παραγωγών ώστε να αλλάξουν κάποια κριτήρια, εξετάζεται τι συμβαίνει σε άλλες χώρες που έχουν ανάλογο παραγωγικό προφίλ με την Ελλάδα έτσι ώστε να πάμε με τη σύμφωνη γνώμη όλων σε μια ελληνική εκδοχή του μοντέλου. Επιπλέον με την πλήρη εφαρμογή του Ν4015 και την ενεργοποίηση όλων των ελεγκτικών μηχανισμών που προβλέπει, προσδοκούμε να έχουμε μια νέα κατάσταση στον συνεταιριστικό χώρο που δε θα θυμίζει παλιές καταστάσεις. 
Εδώ, αξίζει να επισημάνω ότι ο Ευρωπαίος παραγωγός είναι ο καλύτερα προστατευμένα παραγωγός σε όλο τον κόσμο. Οι ευρωπαϊκές πολιτικές που ασκούνται γύρω από τα γεωργικά και κτηνοτροφικά προϊόντα διασφαλίζουν ορατή αύξηση εισοδήματος από χρόνο σε χρόνο. Και το ερώτημα είναι «γιατί εδώ σε εμάς δεν συμβαίνει το ίδιο». Μια ομάδα παραγωγών κάνει το λεγόμενο επιχειρησιακό πρόγραμμα, με το οποίο χρηματοδοτεί τις προτεραιότητες όπως η ίδια τις ορίζει –μπορεί να θέλει συσκευαστήριο, διαλογητήριο, ψυγείο, αποθηκευτικό χώρο) και χρόνο με το χρόνο βελτιώνει τους συντελεστές κόστους, δηλαδή μειώνει το κόστος και αυξάνει δυνατότητες για την προώθηση του προϊόντος. Επιπλέον, υπάρχει σειρά προβλέψεων στη νέα ΚΑΠ υπέρ των ομάδων και χρηματοδοτείται ακόμα και η δημιουργία και η λειτουργία τους».

-Συχνά αναφέρεστε σε παρεμβάσεις που πρέπει να γίνουν για την μείωση του κόστους παραγωγής. Τελικά, τι κάνετε προκειμένου να ανασάνει ο αγροτικός κόσμος;
«Το κόστος παραγωγής έχει τρεις παραμέτρους: τη φορολογία, την ενέργεια και τη ρευστότητα. Κι εδώ επανέρχομαι στις ομάδες παραγωγών, καθώς θέλω να τονίσω ότι η μείωση των εισροών είναι κατεξοχήν έργο των ομάδων παραγωγών. Η μαζική παραγγελία σημαίνει και εγγυημένη πληρωμή, χωρίς καθυστερήσεις, που ουσιαστικά αυτό μειώνει το κόστος εισροών.
Στο κομμάτι της φορολογίας, με την τροπολογία που προωθείται αυτές τις μέρες ο συντελεστής φορολογίας των αγροτών ανεξαρτήτως τεκμαρτού εισοδήματος παραμένει στο 13%. Επίσης, στον ΕΝΦΙΑ η παραγωγική γη έχει μια καλή αντιμετώπιση, δηλαδή σε καμία περίπτωση δεν υπερφορολογείται. Ένα άλλο φορολογικό μέτρο που προωθείται για την ελάφρυνση των αγροτών είναι η αναγνώριση ενός μέρους του κόστους που έχουν οι οικογενειακές εκμεταλλεύσεις. Δηλαδή σχεδιάζεται η αναγνώριση ως έξοδο των ημερομίσθιων που κάνουν τα μέλη μιας οικογένειας στην δική τους καλλιέργεια. Μέχρι σήμερα η εργασία που προσφέρουν είτε κατά την περίοδο παραγωγής είτε της συγκομιδής δεν υπολογίζεται στο κόστος παραγωγής. Αυτό πρέπει να αλλάξει προς όφελος εκείνων που αποδεδειγμένα εργάζονται στην οικογενειακή τους εκμετάλλευση.
Στο μέτωπο της ενέργειας, ο στόχος μας είναι μικρότερο κόστος ενέργειας με αξιοποίηση των ανανεώσιμων πηγών ενέργειας, την ύπαρξη ευέλικτων χρηματοδοτικών εργαλείων και τη δημιουργία μεγάλων σχημάτων με περισσότερες περιοχές αναφοράς. Με αφορμή τη διάταξη για τα φωτοβολταϊκά, σε συνεργασία με τα συναρμόδια υπουργεία, κινούμαστε προς ένα ριζικά νέο τοπίο στους ΓΟΕΒ(Γενικός Οργανισμός Εγγείων Βελτιώσεων) – ΤΟΕΒ (Τοπικός Οργανισμός Εγγείων Βελτιώσεων). Η τροπολογία που κατέθεσε ο Υπουργός Περιβάλλοντος, κ. Μανιάτης και δίνει την δυνατότητα σε όλους τους ΓΟΕΒ να τοποθετήσουν φωτοβολταϊκά, φέρνει πραγματικά μείωση του κόστους άρδευσης για τους αγρότες. Η διαχείριση του νερού πρέπει να γίνει σε μεγαλύτερα σύνολα για να υπάρξουν και οικονομίας κλίμακας. Δεν μπορεί δηλαδή ανά επιμέρους ΤΟΕΒ να ψάχνουν να βρουν που θα φτιάξουν το φωτοβολταϊκό πάρκο. Έτσι, θα πρέπει 3-4 ΤΟΕΒ του ιδίου δήμου μπορούν να συνεργαστούν ώστε να κάνουν 1-2 πάρκα φωτοβολταϊκά πάρκα σε ένα συμφωνημένο μέρος, ενώ στα όρια ενός άλλου ΤΟΕΒ να γίνει μια επένδυση με ένα μικρό υδροηλεκτρικό που επίσης μειώνει το τιμολόγιο. Αυτές είναι ενέργειες που θα πρέπει να κάνουν πολλοί μαζί. Το πρόβλημα που υπάρχει τώρα σε κάποιους ΤΟΕΒ που διαχειρίζονται το νερό είναι ότι λόγω του κόστους που θέτουν σε κάθε καλλιέργεια πολλοί παραγωγοί βρίσκουν υψηλό το τιμολόγιο του ΤΟΕΒ κι έτσι αρνούνται τις υπηρεσίες του ΤΟΕΒ με αποτέλεσμα έτσι να αυξάνεται το κόστος για τους λίγους που συμμετέχουν. Επομένως, εμείς σαν ΥπΑΑΤ προσπαθούμε να κινηθούμε προς τη δημιουργία ισχυρών ομάδων. Επιπλέον, αν ένας ΤΟΕΒ μετρά πολλά μέλη μπορεί να δανειστεί ευκολότερα και να προχωρήσει και σε περαιτέρω ενέργειες όπως υδροηλεκτρικά, αιολικά κλπ. 
Στο μέτωπο της ρευστότητας, το ΥπΑΑΤ διαθέτει το Ταμείο Αγροτικής Επιχειρηματικότητας που διαχειρίζεται η Τράπεζα Πειραιώς, η οποία παίρνει εγγύηση από λεφτά του ΕΣΠΑ και δίνει δάνεια με επιτόκιο 4%. Άλλο να πάρει ο αγρότης δάνειο με 4% και άλλο με 9%».

-Ως ΥπΑΑΤ έχετε κάνει έναν απολογισμό των επιπτώσεων του ρωσικού εμπάργκο στα ελληνικά προϊόντα;
«Για την Ελλάδα η απώλεια της ρωσικής αγοράς είναι συγκεκριμένη και σε κάποια προϊόντα μπορεί να αποβεί καθοριστική αν δεν ληφθούν τα απαιτούμενα μέτρα. Ωστόσο, η δική μας ενεργοποίηση τόσο από πλευράς του ΥπΑΑΤ όσο και του παραγωγού ήταν έγκαιρη και αφορά κάθε προϊόν ξεχωριστά ανάλογα με την ευπάθειά του, την εποχή του, τις συνεργασίες κλπ. Δηλαδή δε γίνεται εύκολα εξαγωγή σε μια χώρα αν δεν υπάρχει Πρωτόκολλο Συνεργασίας. Δεν είναι όλα τα προϊόντα την ίδια εποχή κλπ. Γίνεται συστηματική προσπάθεια ώστε να περιοριστούν οι ζημιές από το εμπάργκο, ωστόσο είναι αντικειμενικά μικρή η παραγωγή της Ελλάδας για να αντιμετωπίσει μεγάλο αδιέξοδο. Υπάρχουν αγορές, στις οποίες τα ελληνικά προϊόντα έχουν προνομιακή υποδοχή, όπως είναι η Κίνα, η Ινδία, η Σαουδική Αραβία, η Αίγυπτος, οι χώρες της Κεντρικής Ευρώπης. Για το ακτινίδιο που είναι και ανθεκτικό φαίνεται να προχωρούν καλά τα πράγματα. Ένα εμπόδιο που υπάρχει για την τελική συμφωνία με την Ινδία δείχνει να λύνεται, ενώ μεγάλο ενδιαφέρον για το ακτινίδιο δείχνει και η Κίνα και ήδη έχουν αρχίσει να κλείνονται συμφωνίες. Εξάλλου, το ακτινίδιο έχει το πλεονέκτημα ότι έχει μεγάλη περίοδο διάθεσης, καθώς αρχίζει τώρα η συγκομιδή τους και μέχρι τα μέσα Μαρτίου φτάνει η διάθεση του.
Σχετικά με τις αποζημιώσεις των παραγωγών της Ε.Ε για το ρωσικό εμπάργκο, αυτές αφορούν μόνο το ροδάκινο, για το οποίο η μείωση των τιμών υπήρξε πριν το εμπάργκο λόγω του πολέμου Ρωσίας-Ουκρανίας. Και γι’ αυτό διεκδικούμε αποζημιώσεις. Για τα μέτρα που ελήφθησαν στην μετά εμπάργκο εποχή- χυμοποίηση και δωρεάν διανομή-λειτούργησαν πάρα πολύ καλά και η αγορά ομαλοποιήθηκε γρήγορα. Μας επέτρεπαν να αποσύρουμε πολλαπλάσιες ποσότητες, που ούτε καν χρειάστηκε».

-Κύριε Υπουργέ, ποια η θέση σας για την διάρκεια ζωής του φρέσκου γάλακτος; 
«Η θέση μου είναι ίδια με εκείνη που είχα ως βουλευτής. Κακώς βρέθηκε να είναι προαπαιτούμενο από την Τρόικα για την εκταμίευση μιας μεγάλης δανειακής δόσης. Το ελληνικό γάλα πρέπει να κρατήσει την ιδιαιτερότητα του και να μην γίνουν εξομοιώσεις με γάλατα που δεν είναι της ίδιας θρεπτικής αξίας. Τα υπόλοιπα τα κρίνει η αγορά αρκεί να μην υπάρχουν αθέμιτες πρακτικές που παραπλανούν τον καταναλωτή».

-Οι αποφάσεις του Ευρωπαϊκού Δικαστηρίου την επιστροφή των αποζημιώσεων του πακέτου «Χατζηγάκη» θα εφαρμοστεί;
«Οι αποφάσεις για ανάκληση των αποζημιώσεων έχουν τελεσιδικήσει. Ωστόσο η Ελλάδα έχει προβεί σε νομικές ενέργειες, κερδίζει χρόνο και τις όποιες επιπτώσεις μπορεί να τις «απλώσει» στο χρόνο. Με κάποιο τρόπο το θέμα θα διευθετηθεί. Ωστόσο, αυτό που προκαλεί είναι να ακούει κανείς τον ΣΥΡΙΖΑ και συγκεκριμένα τον υπεύθυνο Αγροτικής Πολιτικής του, να ζητάει πακέτο Χατζηγάκη για το ρωσικό εμπάργκο. Στην Ημαθία, στους ροδακινοπαραγωγούς έλεγε «μην ακούτε αυτούς που σας λένε για καταλογισμούς, σας λένε ψέματα». Δεν μπορεί ο ΣΥΡΙΖΑ να θέλει να πάει τη χώρα σε εκλογές εκβιαστικά με αφορμή την εκλογή Προέδρου της Δημοκρατίας, να θέλει να γίνει κυβέρνηση και να ζητά πακέτα Χατζηγάκη».

-Θεωρείτε δηλαδή ότι ο ΣΥΡΙΖΑ θα οδηγήσει τη χώρα σε πρόωρες εκλογές;
«Πιστεύω ότι αυτή η Βουλή θα εκλέξει Πρόεδρο της Δημοκρατίας. Πρέπει να εκλέξει αυτή η Βουλή Πρόεδρο της Δημοκρατίας γιατί είναι μια πράξη ύψιστου συμβολισμού εθνικής ενότητας. Η μεγαλύτερη ανάγκη που έχει η χώρα είναι να ενωθεί ξανά η ελληνική κοινωνία γιατί βαδίζουμε πολύ καιρό διχασμένοι και ο βασικός διχασμός «Μνημόνιο - αντιμνημόνιο» δεν υφίσταται πλέον. Με τον έναν ή με τον άλλον τρόπο από το Μνημόνιο βγαίνουμε. Και το καλύτερο παράδειγμα είναι ότι για το μεγαλύτερο χρηματοδοτικό εργαλείο της χώρας, την ΚΑΠ, δεν υπάρχει αντίλογος στην πρότασή μας».",http://minagric.gr/index.php/el/the-ministry-2/grafeiotypou/sinentefxeis/2572-dt021014
31,Σημεία συνέντευξης του Αναπληρωτή Υπουργού ΥπΑΑΤ κ. Πάρι Κουκουλόπουλου στον Τ/Σ MEGA και στους δημοσιογράφους Δημήτρη Τάκη και Ράνια Τζίμα,8/19/2014,Πάρις Κουκουλόπουλος,"«Δεν υπάρχει πρόβλημα με τις αποζημιώσεις στα ροδάκινα»

«Πρόβλημα δεν υπάρχει κανένα. Για να πω κατ’ αρχάς μία καθαρή κουβέντα, μια παρεξήγηση υπάρχει που οδήγησε και σε μία σειρά ενεργειών. Υπάρχουν δυο διαφορετικές ανακοινώσεις της Ευρωπαϊκής Επιτροπής, τα μέτρα για το ροδάκινο ισχύουν αναδρομικά από τις 11 Αυγούστου και τα μέτρα για τα υπόλοιπα προϊόντα ισχύουν αναδρομικά από τις 18 Αυγούστου, από χθες. Θα εξειδικευθούν αργότερα, έχουν όμως αναδρομικότητα από την ημέρα που ανακοινώθηκαν» επεσήμανε, μεταξύ άλλων, ο Αναπληρωτής Υπουργός Αγροτικής Ανάπτυξης και Τροφίμων κ. Πάρις Κουκουλόπουλος μιλώντας σήμερα στην πρωινή ενημερωτική εκπομπή της τηλεόρασης του Mega για τη λήψη μέτρων από την Ε.Ε. και τις αποζημιώσεις για τους ροδακινοπαραγωγούς και τους παραγωγούς οπωροκηπευτικών που πλήττονται από το ρωσικό εμπάργκο.

Ο κ. Κουκουλόπουλος τόνισε γίνεται μια μεγάλη προσπάθεια για να οργανωθεί η δωρεάν διανομή ροδάκινων σε ευπαθείς ομάδες πληθυσμού και εξήγησε παράλληλα την προσπάθεια που καταβάλλει η κυβέρνηση σε ό,τι αφορά στην αποζημίωση και των μεμονωμένων παραγωγών ροδακίνου, λέγοντας: «Η κεντρική πρόταση της Ελληνικής Κυβέρνησης είναι να μπορέσουμε μέσω των ομάδων παραγωγών που έχουμε, έχουμε καλές οργανωμένες ομάδες σε αρκετές περιοχές, στην Κοζάνη, στη Νάουσα κ.ά. Υπό τη σκέπη αυτών των ομάδων - έχουμε μια συνεργασία και με τη Γενική Γραμματεία Εσόδων για να διαχειριστούμε το φορολογικό, να μην έχουμε τέτοια ζητήματα - να μπορέσουν μέσα από εκεί να διακινήσουν τα αδιάθετα προϊόντα και οι μεμονωμένοι παραγωγοί για να τύχουν όλοι της ίδιας αποζημίωσης, όμως πάνω στο τραπέζι αυτά κι όχι εν κρυπτώ όπως έχει γίνει παλαιότερα».

Ερωτηθείς για το ζήτημα της εξισωτικής αποζημίωσης και τους βοσκοτόπους ο κ. Κουκουλόπουλος διευκρίνισε ότι με βελτιωτικές ρυθμίσεις που είναι σύμφωνες με το Συμβούλιο της Επικρατείας και την Ευρωπαϊκή Επιτροπή – μια που πέρασε σε νομοσχέδιο του ΥΠΕΚΑ και μια που θα γίνει την επόμενη εβδομάδα – θα επιλυθούν τα προβλήματα που ανέκυψαν. «Αύριο το μεσημέρι εκτός απροόπτου θα κάνουμε και τις ανακοινώσεις. Γίνεται μία εντατική επεξεργασία αυτή τη στιγμή όλων των στοιχείων και θα ανακοινώσουμε και τους τελικούς πίνακες που θα λύνουν το πρόβλημα σε ποσοστά 90% και πλέον» τόνισε ο κ. Κουκουλόπουλος. 

Σε ό,τι αφορά τον Ενιαίο Φόρο Ιδιοκτησίας Ακινήτων (ΕΝΦΙΑ) ο Αναπληρωτής Υπουργός Αγροτικής Ανάπτυξης δήλωσε χαρακτηριστικά: «Πρώτα απ΄ όλα ο ΕΝΦΙΑ θέλει διορθώσεις και κανείς δεν πρόκειται να πληρώσει στη βάση κάποιων λαθών που έγιναν. Υπήρξαν παρεμβάσεις, υπήρξαν παρεμβάσεις και από το ΠΑΣΟΚ. Είναι μια πάρα πολύ δύσκολη άσκηση εξ ορισμού, διότι έχουμε μία σχεδόν διπλάσια επιβάρυνση για την ακίνητη περιουσία, γιατί φταίει η έκτακτη κατάσταση της χώρας» και πρόσθεσε: «Πρέπει να βγούμε από την κρίση, αυτός ο φόρος πρέπει να εξορθολογιστεί, πρέπει να χαμηλώσει και να αποδοθεί σε δεύτερο στάδιο όπως είχαμε πει στη Βουλή όταν τον ψηφίζαμε στις Τοπικές και Περιφερειακές Αρχές που με το πλεονέκτημα της εγγύτητας όπως είναι σε όλο τον πολιτισμένο κόσμο μπορούν να κάνουν και εκ του σύνεγγυς τις διορθώσεις. Αυτό είναι το πλαίσιο».

Ακολουθούν τα βασικά σημεία της συνέντευξης του Αναπληρωτή Υπουργού Αγροτικής Ανάπτυξης και Τροφίμων:

Για τα μέτρα της Ευρωπαϊκής Επιτροπής που αφορούν τα ροδάκινα και τις αποζημιώσεις των παραγωγών

Δημοσιογράφος: Υπάρχει κάποια εμπλοκή, υπάρχει κάποια αλλαγή σε σχέση με τις αποζημιώσεις για τα ροδάκινα; Γιατί έγιναν και ερωτήσεις χθες και από την κα Σπυράκη και από τον κ. Τζαμτζή, υπάρχει κάποια αλλαγή; 
Αναπληρωτής Υπουργός: Πρόβλημα δεν υπάρχει κανένα. Για να πω κατ΄ αρχάς μία καθαρή κουβέντα, μια παρεξήγηση υπάρχει που οδήγησε και σε μία σειρά ενεργειών. Υπάρχουν δυο διαφορετικές ανακοινώσεις της Ευρωπαϊκής Επιτροπής, τα μέτρα για το ροδάκινο ισχύουν αναδρομικά από τις 11 Αυγούστου και τα μέτρα για τα υπόλοιπα προϊόντα ισχύουν αναδρομικά από τις 18 από χθες. Θα εξειδικευθούν αργότερα, έχουν όμως αναδρομικότητα από την ημέρα που ανακοινώθηκαν. 
Δεν ισχύει ο τίτλος της Αυγής ""ούτε δεκάρα για τους ροδακινοπαραγωγούς"" που βλέπω εδώ μπροστά μου, δεν ισχύει, το ροδάκινο έχει διακριθεί. Υπάρχει πρόβλημα συγκεκριμένο με το ροδάκινο στην Ελλάδα, για να μπω κατευθείαν στο θέμα, έχουμε πρόβλημα και θέλουμε να βελτιώσουμε τα μέτρα της Ευρώπης. 
Ποιο είναι το πρόβλημά μας; Κατευθείαν στο πρόβλημα θέλω να πάω, δε θέλω να κρύψω το πρόβλημα. Υπάρχει ένα πλαίσιο ικανοποιητικό για αποζημίωση, δίνει 27 λεπτά το κιλό για να γίνει απόσυρση κυρίως για δωρεάν διανομή σε ευπαθείς ομάδες και σε άλλες κατευθύνσεις, αλλά η βασική κατεύθυνση είναι η δωρεάν διανομή. Και αυτό προσπαθούμε να οργανώσουμε αυτή τη στιγμή κι έχουν γίνει συνεργασίες. 
Έχουμε μιλήσει με τον κ. Λοβέρδο επανειλημμένα γι’ αυτό ότι θα το κάνουμε με τα σχολεία, με τους πολυτέκνους, με την εκκλησία κ.ο.κ, για να οργανωθεί όλη αυτή η μεγάλη προσπάθεια της δωρεάν διανομής και να πάει εκεί που πρέπει το ροδάκινο αντί να πεταχτεί. 
Δημοσιογράφος: Σωστό, το λέγαμε από την πρώτη μέρα αυτό. 
Αναπληρωτής Υπουργός: Με μια ικανοποιητική τιμή, αλλά ποιο είναι το πρόβλημα, προσέξτε. Για να αντιμετωπίσουμε λιγάκι τα προβλήματά μας ως χώρα, αυτή την αποζημίωση τη δίνει στις ομάδες παραγωγών η Ευρωπαϊκή Ένωση και δίνει ακριβώς τη μισή στους μεμονωμένους παραγωγούς. 
Δημοσιογράφος: Και μάλιστα αυτό προβλέφθηκε και πρόσφατα με την απόφαση, δηλαδή κανονικά δεν υπήρχε πρόβλεψη για τους μεμονωμένους παραγωγούς, ούτε καν για το 50%. 
Αναπληρωτής Υπουργός: Αυτό είναι και το κεντρικό μας πρόβλημα, η κεντρική πρόταση της Ελληνικής Κυβέρνησης είναι να μπορέσουμε μέσω των ομάδων παραγωγών που έχουμε, έχουμε καλές οργανωμένες ομάδες σε αρκετές περιοχές, στην Κοζάνη, στη Νάουσα κ.ά. Υπό τη σκέπη αυτών των ομάδων έχουμε μια συνεργασία και με τη Γενική Γραμματεία Εσόδων για να διαχειριστούμε το φορολογικό, να μην έχουμε τέτοια ζητήματα, να μπορέσουν μέσα από εκεί να διακινήσουν τα αδιάθετα προϊόντα και οι μεμονωμένοι παραγωγοί για να τύχουν όλοι της ίδιας αποζημίωσης, όμως πάνω στο τραπέζι αυτά κι όχι εν κρυπτώ όπως έχει γίνει παλαιότερα.
Δημοσιογράφος: Κύριε Κουκουλόπουλε οι αποζημιώσεις θα φτάσουν στους παραγωγούς μέσω των συνεταιρισμών ή μεμονωμένα; 
Αναπληρωτής Υπουργός: Οι αποζημιώσεις, αν μείνουν τα πράγματα ως έχουν, θα φτάσουν στον καθέναν παραγωγό μεμονωμένα, εφόσον είναι μεμονωμένος ή μέσω του συνεταιρισμού, αν είναι συνεταιρισμένος. 
Δημοσιογράφος: Με δύο τρόπους δηλαδή, ανάλογα με την περίπτωση. 
Αναπληρωτής Υπουργός: Ναι για τον μεμονωμένο όμως είναι η μισή αποζημίωση, το καταλαβαίνετε πόσο μεγάλο είναι το πρόβλημα; 
Δημοσιογράφος: Ναι απολύτως και μάλιστα σας είπα και πριν ότι προβλέφθηκε και πρόσφατα. 
Αναπληρωτής Υπουργός: Εδώ λοιπόν υπάρχει ένα ευρωπαϊκό πλαίσιο, που τα δίνει όλα στις ομάδες παραγωγών, είναι και το κεντρικό θέμα της νέας Κοινής Αγροτικής Πολιτικής κι εμείς στην Ελλάδα επιμένουμε μεμονωμένα κι εδώ πέρα έχουμε την Αξιωματική Αντιπολίτευση που πάει στην Ημαθία την προηγούμενη εβδομάδα και ζητάει πρακτικές πακέτου Χατζηγάκη. Στις 24 Ιουλίου, ημέρα που αποκαταστάθηκε η Δημοκρατία μας, ήρθε η απανταχούσα σχεδόν μισό δις ευρώ, να ζητήσουμε καταλογισμούς από τους αγρότες μισό δις ευρώ και το παλεύουμε με νομικές ενέργειες για να μην το έχουμε μπροστά μας. Είναι δυνατόν; 
Δημοσιογράφος: Πάντως επειδή λέτε για το πακέτο Χατζηγάκη, θυμάμαι ότι όταν ο κ. Χατζηγάκης έδινε τα 500 εκατομμύρια ευρώ, τότε η Αντιπολίτευση έλεγε ""να δώσει 1 δισεκατομμύριο ευρώ, είναι λίγα τα 500 εκατομμύρια"". 
Αναπληρωτής Υπουργός: Ξέρετε πόσες δεκαετίες περάσανε από τότε; Μυαλό δεν έχουμε βάλει ακόμα; 
Δημοσιογράφος: Αυτό που λέει ο κ. Τζαμτζής στην ερώτησή του, ότι αν μείνουν οι αποζημιώσεις εδώ που είναι, είναι ασπιρίνες και ότι θα πρέπει να διεκδικήσουμε περισσότερα ισχύει; 
Αναπληρωτής Υπουργός: Όχι δεν ισχύει, για το λόγο ότι οι αποφάσεις της Ευρωπαϊκής Επιτροπής και οι ανακοινώσεις του αρμοδίου Επιτρόπου είναι πολύ συγκεκριμένες και σαφείς, ότι στο τέλος της ημέρας θα προσδιοριστούν ακριβώς οι αποζημιώσεις, αφού υπάρξει συστηματική παρακολούθηση της αγοράς και της τελικής στήριξης των προϊόντων, δηλαδή τι μέρος παραγωγής έμεινε αδιάθετο.. 
Δημοσιογράφος: Θα αποζημιωθούν πλήρως οι παραγωγοί κ. Κουκουλόπουλε; 
Αναπληρωτής Υπουργός: Υπάρχουν δυο βασικά κριτήρια, το ένα είναι τι μέρος προβλήματος έχει προκαλέσει το εμπάργκο και το δεύτερο ζήτημα είναι όλη η διαδικασία υπερπαραγωγής, για την οποία νωρίτερα είχαμε κινηθεί εμείς, που υπάρχει σε όλη την Ευρώπη και έχει προκαλέσει ζητήματα που χρήζουν αντιμετώπισης και ενίσχυσης. 
Για εμάς όμως ως Ελλάδα υπάρχει κι ένα τρίτο ενδιαφέρον σημείο, το οποίο καλύπτει επίσης η απόφαση της Ευρωπαϊκής Επιτροπής και εντελώς συμπτωματικά είναι και στην αρμοδιότητά μου ως Αναπληρωτή Υπουργού. Είναι η προώθηση, η αναζήτηση εναλλακτικών αγορών. 
Έχει λοιπόν συγκεκριμένη επιπλέον χρηματοδότηση από την Ευρωπαϊκή Επιτροπή, που δεν προσδιορίζεται, καλούμαστε εμείς ως κράτος-μέλος να την προσδιορίσουμε, για να βοηθήσουμε πάλι τις ομάδες παραγωγών, προσέξτε, πάλι τις ομάδες παραγωγών, όχι τους μεμονωμένους. 
Δημοσιογράφος: Τα 30 εκατομμύρια που ακούστηκαν ως αποζημίωση είναι αυτό το ποσό, θα είναι παραπάνω, θα είναι παρακάτω; 
Αναπληρωτής Υπουργός: Μπορεί να είναι και περισσότερο. 
Δημοσιογράφος: Από εθνικούς πόρους; 
Αναπληρωτής Υπουργός: Όχι είναι ευρωπαϊκά αυτά τα λεφτά. 
Δημοσιογράφος: Γιατί ο κ. Βενιζέλος μίλησε πρόσφατα για ""εθνικά συμπληρώματα"" γι΄ αυτό το ρωτάω. 
Αναπληρωτής Υπουργός: Εάν χρειαστεί είπαμε. Εμείς αυτή τη στιγμή στην Ευρώπη τι επιδιώκουμε; Υπάρχει ένα ικανοποιητικό πλαίσιο, για τη δωρεάν διανομή μέσω ομάδων παραγωγών, αν πάνε σε άλλες κατευθύνσεις εκτός από τη δωρεάν διανομή, μειώνεται η χρηματοδότηση και για τις ομάδες και έχουν το μισό οι μεμονωμένοι. 
Η προσπάθεια η δικιά μας ποια είναι; Να έχουμε σε οποιαδήποτε κατεύθυνση απόσυρσης το 100% της χρηματοδότησης από την Ευρωπαϊκή Επιτροπή και να δώσουμε τη δυνατότητα στους μεμονωμένους μία φορά, μέσω των ομάδων, ελεγχόμενα δηλαδή να κάνουν κι αυτοί την απόσυρσή τους. 
Δημοσιογράφος: Να έχουν ουσιαστικά πρόσβαση δηλαδή σε μεγαλύτερο ποσοστό. 
Αναπληρωτής Υπουργός: Για να ομαλοποιηθεί η αγορά, να έχουν την ίδια προστασία όλοι κι εμείς να έχουμε τη μέγιστη δυνατή βοήθεια από την Ευρώπη. Για ποιο λόγο; Για το λόγο ότι μαζί με τη Νορβηγία είμαστε οι χώρες που πλησιάζει το 1% των συνολικών εξαγωγών μας η επίπτωση του εμπάργκο από τη Ρωσία.

Για το θέμα της εξισωτικής αποζημίωσης και το ζήτημα των βοσκοτόπων

Αναπληρωτής Υπουργός: Να σας πω κάτι σημαντικό, στην ιστορία των καταλογισμών και των απαιτήσεων από την Ευρωπαϊκή Επιτροπή στον τομέα της γεωργίας υπάρχει μια περιπέτεια 2 δις ευρώ, που το μισό είναι το πακέτο Χατζηγάκη, το μισό είναι χρηματοδοτήσεις το 1992-1993 διευκολύνσεις στους συνεταιρισμούς και το άλλο 1 δις είναι διάφορα πράγματα, με κορυφαία περίπτωση τα βοσκοτόπια. Η χώρα στο θέμα των βοσκοτόπων έχει ατέλειωτους καταλογισμούς, εξ ου και μίλησε έτσι και ο κ. Βαρεμένος. 
Εδώ όμως θέλω να πω κάτι πολιτικό, όταν πέρασε μία διάταξη που ήρθε από τον κ. Μανιάτη και τον κ. Τσαυτάρη προ τριών μηνών, ήμουν κοινοβουλευτικός εκπρόσωπος τότε, έγινε ένας καβγάς άγριος, ο κ. Καψής και η κα Κωνσταντοπούλου παίζανε στα κανάλια με τον καβγά τους ένα μήνα. 
Όπου είχαμε την αντίδραση κι εγώ θα παρακαλούσα πραγματικά, δεν καρφώνω, θα παρακαλούσα τον κ. Βαρεμένο να δουλέψει και εσωτερικά προς το ΣΥΡΙΖΑ γιατί σε όλη αυτή την τοποθέτηση που δεν έχω καμία ένσταση, να δούμε δηλαδή την ελληνική ιδιαιτερότητα τι είναι δάσος τι δεν είναι, έχουμε κι ένα θέμα με το ΣΥΡΙΖΑ που άλλοτε βγαίνει και μας πουλάει οικολογία και άλλοτε βγαίνει και λέει είμαι με τους κτηνοτρόφους. Λοιπόν έχει υπάρξει και άλλη διατύπωση του νόμου.
Εγώ λοιπόν είπα ότι από την 1/1/2015 το πρόβλημα το λύνουμε μία ακόμα βελτίωση που έγινε τις προηγούμενες μέρες σε νομοσχέδιο του ΥΠΕΚΑ και μία που θα κάνουμε εμείς την επόμενη εβδομάδα, σε συμφωνία με την Ευρωπαϊκή Επιτροπή. 
Για τις ξυλώδεις εκτάσεις κι όλα τα υπόλοιπα, να μη λέω τώρα λεπτομέρειες, έτσι ώστε η χώρα εκεί που υπάρχουν πραγματικά δικαιώματα και υπάρχουν βοσκήσιμες εκτάσεις να έχει τις επιλέξιμες εκτάσεις για να θεμελιώνεται εκεί πάνω και η κτηνοτροφία και οι ενισχύσεις, όπως σε κάθε ευρωπαϊκή χώρα.
Και το πρόβλημα για φέτος έχει μια ανάλογη αφετηρία με τον ΕΝΦΙΑ. Είχαμε μια μεγάλη περικοπή εκτάσεων και η χώρα έχει μια αδυναμία. Κοιτάξτε, έχουμε μια μεγάλη αδυναμία να διαχειριστούμε τα σύγχρονα συστήματα όπως ακριβώς έγινε με τον ΕΝΦΙΑ, δύο μήνες συζητούσαμε, βάλαμε στο νόμο την προστασία των οικισμών κι εδώ μας εμφανίστηκε το πρόβλημα. 
Αύριο το μεσημέρι εκτός απροόπτου θα κάνουμε και τις ανακοινώσεις. Γίνεται μία εντατική επεξεργασία αυτή τη στιγμή όλων των στοιχείων και θα ανακοινώσουμε και τους τελικούς πίνακες που θα λύνουν το πρόβλημα σε ποσοστά 90% και πλέον. 
Μία βελτιωτική διάταξη που δε δημιουργεί κανένα πρόβλημα ούτε με το Επικρατείας, ούτε με την Ευρώπη, είναι αυτή που πέρασε στο νομοσχέδιο του ΥΠΕΚΑ την προπερασμένη εβδομάδα σε νομοσχέδιο του κ. Ταγαρά ως Αναπληρωτή Υπουργού. Και μία περαιτέρω βελτιωτική διάταξη που κάναμε σε συνεργασία με το ΥΠΕΚΑ, γιατί εκεί είναι τα δάση από εκεί εποπτεύονται, θα μπει εκτός απροόπτου την άλλη εβδομάδα. 
Είναι συμφωνημένες διατάξεις και με το Επικρατείας και με την Ευρωπαϊκή Επιτροπή, όχι αυθαίρετες διατάξεις, που θα μας βοηθήσουν από την 1/1/2015 να έχουμε πολύ λιγότερα έως καθόλου προβλήματα και εκτάκτως αντιμετωπίζουμε και το πρόβλημα το φετινό.

Για τον Ενιαίο Φόρο Ιδιοκτησίας Ακινήτων (ΕΝΦΙΑ)

Αναπληρωτής Υπουργός: Λοιπόν θα πω χαριτολογώντας και στους δύο αγαπητούς συνομιλητές μας, διότι μια χαρά τα αθροίζει 1,5 και 1,5 ίσον 3 ο κ. Βαρεμένος, ότι και η Νέα Δημοκρατία και ο ΣΥΡΙΖΑ στις εκλογές του 2012 δεσμευόταν γενικόλογα ότι ""θα καταργήσουν το χαράτσι"". Θα πω χαριτολογώντας ότι σε λίγο θα βγει ο κόσμος και θα λέει «φέρτε πίσω το χαράτσι». 
Δημοσιογράφος: Ο κ. Τζαμτζής το είπε χθες. 
Αναπληρωτής Υπουργός: Το χαράτσι, πολιτικά να μιλήσουμε, αφού θέλει πολιτικά ο κ. Βαρεμένος, πολιτικά λοιπόν πάρθηκε μία απόφαση από το ΠΑΣΟΚ η οποία προσωποποιήθηκε στον Πρόεδρό του τον κ. Βενιζέλο,.
Διότι ο προϋπολογισμός χωρίς το χαράτσι δεν έβγαινε. Από εκεί ξεκινάει το μεγάλο πρόβλημα με το φόρο κι αν θέλετε να μιλήσουμε ήρεμα. 
Το πρώτον λοιπόν είναι ότι ο φόρος ακίνητης περιουσίας κ. Τάκη και κα Τζίμα για να εξηγούμαστε, αν θέλετε να κάνουμε μία σοβαρή συζήτηση και ο κ. Αμπελιώτης είναι εδώ για να επιβεβαιώσει, είναι ακριβώς διπλάσιος από οποιαδήποτε άλλη ευρωπαϊκή χώρα, είναι έτσι; Ο μέσος φόρος ακίνητης περιουσίας που υπάρχει σε όλες τις ευρωπαϊκές χώρες είναι περίπου στο μισό ως μέση επιβάρυνση, από εκεί λοιπόν πηγάζει το πρώτο πρόβλημα. 
Το δεύτερο. Οι χρόνιες αδυναμίες των μηχανισμών οδηγούν σε μία σύγκρουση με την τρόικα, κανένας δεν έγραψε τίποτα στα αγγλικά, διότι η τρόικα δικαιολογημένα αμφισβητεί την ικανότητα των μηχανισμών μας να εισπράττουν το 100%.
Δημοσιογράφος: Γι΄ αυτό και η τρόικα επέμενε στο χαράτσι. 
Αναπληρωτής Υπουργός: Γινόταν ένα παζάρι ολόκληρο από το 75, το 65, 80 . 
Διότι βάζεις άλλο ονομαστικό βάρος, εγώ σας μιλάω αντικειμενικά, δεν κάνω πολιτικάντικες συζητήσεις, άρα λοιπόν αν θέλουμε να βάλουμε ένα σοβαρό πλαίσιο στη συζήτηση και το τρίτο πρόβλημα που αναδεικνύεται είναι ότι κακώς η χώρα έχει περιοχές ακόμα χωρίς αντικειμενική αξία. 
Αναπληρωτής Υπουργός: Και φτάνουμε σε τραγικές καταστάσεις από αδυναμίες της Διοίκησης. 
Δημοσιογράφος: Εδώ θα μας πάρει 2,5 χρόνια κ. Κουκουλόπουλε για να μπορέσουμε να εξισώσουμε τις αντικειμενικές με τις εμπορικές. 
Αναπληρωτής Υπουργός: Μπορούμε λοιπόν να συζητήσουμε πάνω σε αυτά; Πρώτα απ΄ όλα ο ΕΝΦΙΑ θέλει διορθώσεις και κανείς δεν πρόκειται να πληρώσει στη βάση κάποιων λαθών που έγιναν. Υπήρξαν παρεμβάσεις, υπήρξαν παρεμβάσεις και από το ΠΑΣΟΚ.. 
Δημοσιογράφος: Πάντως ο κ. Βαρεμένος απέδωσε την αποκλειστική κίνηση στον Πρωθυπουργό και κανείς από τους δύο δεν έχετε απαντήσει. 
Αναπληρωτής Υπουργός: Κυρία Τζίμα ρωτάτε διαρκώς ""ποιος φταίει"". Σας είπα τι ακριβώς συμβαίνει, είναι μια πάρα πολύ δύσκολη άσκηση εξ ορισμού, διότι έχουμε μία σχεδόν διπλάσια επιβάρυνση για την ακίνητη περιουσία, γιατί φταίει η έκτακτη κατάσταση της χώρας. 
Πρέπει να βγούμε από την κρίση, αυτός ο φόρος πρέπει να εξορθολογιστεί, πρέπει να χαμηλώσει και να αποδοθεί σε δεύτερο στάδιο όπως είχαμε πει στη Βουλή όταν τον ψηφίζαμε στις Τοπικές και Περιφερειακές Αρχές που με το πλεονέκτημα της εγγύτητας όπως είναι σε όλο τον πολιτισμένο κόσμο μπορούν να κάνουν και εκ του σύνεγγυς τις διορθώσεις. Αυτό είναι το πλαίσιο.. 
Δημοσιογράφος: Κύριε Κουκουλόπουλε, θεωρείτε ότι το χαράτσι ήταν πιο δικαιότερη σε σχέση με τον ΕΝΦΙΑ, το δίκαιο μάλλον; 
Αναπληρωτής Υπουργός: Όχι, εγώ λέω ότι με ευκολία λέγανε όλοι στις εκλογές του 2012 ""θα καταργήσουμε το χαράτσι"". Κι εμείς αγωνιζόμαστε να πούμε και με τι θα το αντικαταστήσετε.. 
Δημοσιογράφος: Μα θυμόμαστε τι έγινε το 2012, άλλο ρωτώ εγώ, θεωρείτε ότι ο ΕΝΦΙΑ είναι πιο άδικος σε σχέση με το προηγούμενο καθεστώς που υπήρχε; 
Αναπληρωτής Υπουργός: Όχι βέβαια, δεν είπα αυτό. Καλύτερος θα είναι με τις διορθώσεις που θα γίνουν, προφανώς. Σας είπα χαριτολογώντας σε λίγο θα φωνάζουμε όλοι μαζί ""φέρτε πίσω το χαράτσι"". 
Και το λέω αυτό γιατί αν κάνουμε ένα flash back τρία χρόνια πίσω το Σεπτέμβρη του 2011 από τότε που έγινε το χαράτσι ουσιαστικά επήλθε και η οριστική ρήξη του ΠΑΣΟΚ με μία σειρά στρώματα, διότι όλο το πολιτικό φάσμα, όλο χωρίς εξαίρεση, το ΠΑΣΟΚ μόνο του στη γωνία, έλεγε ότι ""εμείς θα καταργήσουμε το χαράτσι"". 
Εκείνο είχε έναν αναγκαστικό χαρακτήρα, σας θυμίζω ότι με το χαράτσι το Σεπτέμβρη του 2011 μπήκαμε στη μεγάλη συμφωνία του Οκτωβρίου που υλοποιήθηκε το μεγάλο κούρεμα και τα υπόλοιπα. 
Δημοσιογράφος: Προφανώς ο κάθε φόρος θεσμοθετείται για να εξυπηρετήσει ένα σκοπό. 
Αναπληρωτής Υπουργός: Πάντα υπάρχει μία σειρά στα πράγματα. 
Δημοσιογράφος: Να πω μια κουβέντα, ότι εκτός από την εντολή Σαμαρά υπάρχει και η ευθύνη Σαμαρά, το δέχεστε; 
Αναπληρωτής Υπουργός: Μα κοιτάξτε να δείτε, υπάρχουν ένα σωρό άνθρωποι να δουν, πριν τα δει ο κ. Σαμαράς ή ο κ. Βενιζέλος αυτά τα θέματα. Εγώ δε θέλω επειδή είμαι Υπουργός να πω κάτι για τον Πρωθυπουργό, όπως κι εγώ ως Υπουργός - έχουν οι επικεφαλής - πάντα την πολιτική ευθύνη - γι’ αυτό και πήρα την ευθύνη και είπα αν φταίει ο κ. Βενιζέλος και ο κ. Σαμαράς να πάνε παραπίσω. Κατ’ αυτή την έννοια προφανώς δεν μπορούν να κάνουν και τον ΕΝΦΙΑ ο Πρωθυπουργός και ο Αντιπρόεδρος, αν είναι δυνατόν. Εμείς όλοι οι άλλοι τι είμαστε για να κάνουμε;",http://minagric.gr/index.php/el/the-ministry-2/grafeiotypou/sinentefxeis/2533-dt190418
32,Συνέντευξη του Υπουργού ΥπΑΑΤ Γιώργου Καρασμάνη στην εφημερίδα Ελεύθερος Τύπος της Κυριακής,8/12/2014,Γιώργος Καρασμάνης,"Δημοσιογράφος : Κύριε υπουργέ μετά το ρωσικό εμπάργκο τι έχουμε να περιμένουμε και ποια προϊόντα κινδυνεύουν;

Υπουργός : Είμαστε σε εγρήγορση από την πρώτη στιγμή που ακούστηκαν σκέψεις και προθέσεις για επιβολή εμπάργκο από τη Ρωσία σε αγροδιατροφικά προϊόντα της Ευρωπαϊκής Ένωσης. Μετά την απόφαση της ρωσικής κυβέρνησης, εξετάζουμε από κοινού με το Υπουργείο Εξωτερικών όλες τις πτυχές της και βρισκόμαστε σε συνεχή διαπραγμάτευση και επικοινωνία με την Κομισιόν και τις Ρωσικές αρχές. Στην απόφαση της Ρωσίας δεν αναφέρονται συγκεκριμένα σε ποια προϊόντα ποιών χωρών θα ισχύσουν οι περιορισμοί. Το θέμα είναι εξαιρετικά σημαντικό, θα έλεγα εθνικό, αλλά και σύνθετο. Στόχος μας είναι, από τις εξελίξεις που έχουν δρομολογηθεί μέχρι τώρα, να δικαιωθούν οι ελληνικές επιδιώξεις.

Δημοσιογράφος : Την 1η Αυγούστου καταθέσατε προς έγκριση στις Βρυξέλλες τον φάκελο της νέας ΚΑΠ. Ποιες αλλαγές θα επιφέρει στον αγροτικό τομέα;

Υπουργός : Η νέα ΚΑΠ αποτελεί ορόσημο για την ελληνική γεωργία και την ελληνική ύπαιθρο γενικότερα. Μέσω του Εθνικού Φακέλου οι κοινοτικές ενισχύσεις και επιδοτήσεις γίνονται πιο δίκαιες, διαφανείς και ισόρροπα κατανεμημένες στους πραγματικά ενεργούς αγρότες και μόνο για τη γη που πραγματικά καλλιεργείται και παράγει προϊόντα. Λαμβάνουμε ιδιαίτερη μέριμνα για τον κτηνοτροφικό τομέα, τους νέους αγρότες, τους αγρότες που δραστηριοποιούνται επαγγελματικά σε ορεινές και μειονεκτικές περιοχές της χώρας, καθώς και για τους λεγόμενους μικρούς αγρότες, που εισπράττουν χαμηλά ποσά κοινοτικών ενισχύσεων. Στόχος μας είναι να επιστρέψουν ξανά στο χωράφι οι αγρότες που εγκατέλειψαν την παραγωγή. Μόνο έτσι θα αναγεννηθεί η ελληνική ύπαιθρος και θα αξιοποιηθούν τα κοιτάσματα ανάπτυξης που διαθέτει η ελληνική γεωργία προς όφελος της εθνικής ανάπτυξης.
Αυτό έχουμε την ευκαιρία να το κάνουμε με τα περίπου 20 δις Ευρώ της νέας ΚΑΠ διαθέτοντας για την αγροτική παραγωγή ένα ικανό ύψος άμεσων ενισχύσεων, εντάσσοντας περισσότερα προϊόντα στο σύστημα των ενισχύσεων που συνδέονται με την παραγωγή και κατανέμοντας το 30% από τα 6 δις ευρώ των κονδυλίων της Αγροτικής Ανάπτυξης, απευθείας στις περιφέρειες της χώρας για επενδύσεις.

Μέσα στα στενά χρονικά περιθώρια που είχαμε για να διαμορφώσουμε τον Εθνικό φάκελο προσπαθήσαμε και πιστεύω πετύχαμε, το καλύτερο δυνατό αποτέλεσμα σε συνεργασία με τους φορείς των αγροτών. 
Με τη νέα ΚΑΠ γυρίζουμε σελίδα από το 2015 με το βλέμμα σε ένα καλύτερο μέλλον και σε μια πραγματικά βιώσιμη προοπτική για τους Έλληνες αγρότες.

Δημοσιογράφος : Με βάση την πρόταση σας η χώρα διαιρείται σε τρεις περιφέρειες. Πως θα γίνει η κατανομή των κονδυλίων; Εξηγήστε μας πως θα λειτουργήσει το μοντέλο της περιφεριοποίησης;

Υπουργός : Για την καταβολή των ενισχύσεων αυτών η χώρα μας διαιρείται σε τρεις Περιφέρειες: Η πρώτη αφορά τα βοσκοτόπια, και την ελληνική κτηνοτροφία που θα απορροφά κάθε χρόνο το 25% των συνολικών κονδυλίων του Εθνικού Φακέλου συνολικού προϋπολογισμού 440 εκ ευρώ. Έχουμε ύστερα από πολλές δεκαετίες μια αύξηση των κονδυλίων που θα στηρίξουν την ελληνική κτηνοτροφία. Σας θυμίζω ότι η συμμετοχή της κτηνοτροφίας στις επιδοτήσεις ήταν με την τελευταία αναθεώρηση της ΚΑΠ στο 19% και τώρα αυξάνεται στο 25%.

Η δεύτερη έχει να κάνει με τις αροτραίες καλλιέργειες, με το 47% του Εθνικού Φακέλου και συνολικού προϋπολογισμού 850 εκ ευρώ, ενώ η τρίτη Περιφέρεια αφορά όλες τις δενδρώδεις καλλιέργειες με το 28% των κονδυλίων του Εθνικού Φακέλου και συνολικού προϋπολογισμού 470 εκ ευρώ. 
Συνολικά 1,76 δις Ευρώ ετησίως πάνε για τη στήριξη της παραγωγής.

Για τους νέους αγρότες προβλέπεται ποσό επιπλέον 25% επί της βασικής ενίσχυσης και θα διατεθεί το μέγιστο προβλεπόμενο από τις κοινοτικές διατάξεις ποσοστό του Εθνικού Φακέλου (2%). Επίσης, ποσοστό από τον Εθνικό Φάκελο 5% θα χορηγηθεί στους αγρότες που δραστηριοποιούνται επαγγελματικά σε ορεινές και μειονεκτικές περιοχές, με στόχο να μείνουν και να συνεχίσουν να παράγουν στον τόπο τους.

Όσοι αγρότες εισπράττουν κοινοτικές ενισχύσεις μέχρι 1.250 ευρώ το χρόνο (περίπου 350.000 παραγωγοί) απαλλάσσονται από μια σειρά γραφειοκρατικών διαδικασιών, και εξαιρούνται από τις απαιτήσεις του λεγόμενου «πρασινίσματος» της ΚΑΠ.

Πρέπει να διευκρινίσω σε αυτό το σημείο ότι η ένταξη ενός γεωργού σε μια περιφέρεια δεν δεσμεύει τις επιλογές καλλιέργειας. Από το 2015 ο κάθε παραγωγός θα παίρνει τα δικαιώματα που αντιστοιχούν στην έκταση που δηλώνει και θα μπορεί να καλλιεργήσει ότι θέλει. Έτσι ένας γεωργός που θα θελήσει να εγκαταστήσει δενδρώνα σε αρόσιμες εκτάσεις θα μπορεί να το πράξει οποιαδήποτε στιγμή. Ο αριθμός των δικαιωμάτων τους όμως θα καθοριστεί ανάλογα με την έκταση που θα δηλώσει στις αρχές του 2015. Η αξία δε των δικαιωμάτων θα μεταβάλλεται σταδιακά κάθε χρόνο.

Δημοσιογράφος : Η νέα ΚΑΠ στην πορεία εφαρμογής της θα επιφέρει μειώσεις επιδοτήσεων; Τελικά ποιοι θα είναι οι κερδισμένοι και οι χαμένοι;

Υπουργός : Με τη νέα περίοδο θα υπάρξουν αυξομειώσεις ενισχύσεων στους γεωργούς της κάθε περιφέρειας. Δείτε το νέο μοντέλο σαν ένα ταμείο για κάθε μια από τις τρείς περιφέρειες. Το συνολικό ποσό θα είναι σταθερό αλλά εντός της κάθε περιφέρειας θα υπάρχουν αυξομειώσεις. Προσέξτε όμως γιατί εδώ ισχύει ο κανόνας προστασίας των μειώσεων, και ο μέσος όρος των απωλειών δεν μπορεί να υπερβαίνει το 30% στην πενταετία 2015 – 2019.

Κερδισμένοι θα είναι σίγουρα οι γεωργοί που σήμερα έχουν μικρότερο αριθμό δικαιωμάτων από τις εκτάσεις τους διότι θα λάβουν δικαιώματα για το σύνολο της έκτασης τους. 
Κερδισμένοι είναι επίσης οι νέοι γεωργοί λόγω του πριμ 25%. 
Κερδισμένοι θα είναι σίγουρα και όσοι έχουν δικαιώματα χαμηλής αξίας κάτω των 30 ευρώ ανά στρέμμα όπου δεν προβλέπεται καμία μείωση. Μερικές απώλειες θα καταγραφούν σε όσους διέθεταν υπερυψηλά δικαιώματα – που είναι περίπου το 10%-15% των αγροτών καθώς και όσοι τελικά διαθέτουν λιγότερες εκτάσεις από τα δικαιώματα που ενεργοποιούν. 
Σε αυτή τη συζήτηση δεν πρέπει να ξεχνάμε ότι ο εθνικός μας φάκελος για τη νέα περίοδο 2015-2020 έχει υποστεί μια μείωση της τάξης του 8,5% καθώς το δημοσιονομικό πλαίσιο εντός του οποίου θα εφαρμοστεί η νέα ΚΑΠ ήταν ήδη προδιαγεγραμμένο εδώ και δυο χρόνια.
Ειδικά για το βαμβάκι πρέπει να αναφέρουμε ότι η ειδική ενίσχυση μειώνεται μόνο κατά 5% περίπου. Από την άλλη πλευρά όμως εξασφαλίζεται υψηλότερη ενίσχυση για την κτηνοτροφία, τις δενδρώδεις καλλιέργειες και άλλα εξίσου σημαντικά προϊόντα.

Δημοσιογράφος : Με τη νέα ΚΑΠ 11 προϊόντα εντάσσονται στη συνδεδεμένη ενίσχυση δίνοντας πριμ σε όσους καλλιεργούν βιομηχανική ντομάτα, πορτοκάλια κλπ. Ποιος ο στόχος σας από την ένταξη των νέων αυτών προϊόντων στο καθεστώς της συνδεδεμένης ενίσχυσης;

Υπουργός : Να συμπληρώσω ότι αρχικά ήταν 11 τα προϊόντα, αλλά κατορθώσαμε να εντάξουμε τελικά 13 στις συνδεδεμένες ενισχύσεις:

Ξεκινώντας από τις αρόσιμες εκτάσεις περιλάβαμε :

Το ζαχαρότευτλο για να στηρίξουμε τη μεταποιητική βιομηχανία ζάχαρης,
Το ρύζι για να αντισταθμιστεί το υψηλό κόστος παραγωγής ώστε να παραμείνει ανταγωνιστικό έναντι των εισαγωγών.
Τα όσπρια με στόχο την αύξηση της επάρκειας στο εθνικό μας φαγητό και τη μείωση των εισαγωγών.
Τα κτηνοτροφικά πρωτεϊνούχα καρποδοτικά ψυχανθή ώστε να έχουμε επαρκείς και φτηνές ζωοτροφές, και περιβαλλοντικό όφελος.
Τη βιομηχανική τομάτα για λόγους ανταγωνιστικότητας με τις γειτονικές παραγωγές χώρες.
Το σπαράγγι που είναι ένα ιδιαίτερα ανταγωνιστικό προϊόν με εξαγωγικό προσανατολισμό.
Το βαμβάκι όπου και παραμένει η συνδεδεμένη ενίσχυση με την παραγωγή.
Στις δενδρώδεις καλλιέργειες στηρίζουμε την πρωτογενή παραγωγή για τα πορτοκάλια και τα ροδάκινα που οδηγούνται στη χυμοποίηση.

Και τέλος στην κτηνοτροφία στηρίζουμε την παραγωγή ποιοτικού αιγοπρόβειου γάλακτος καθώς επίσης και την αύξηση του ζωικού κεφαλαίου στα βοοειδή ώστε να αυξήσουμε την επάρκεια μας. 
Ενώ στηρίζουμε τον κλάδο της σποροπαραγωγής που είχε μείνει παραμελημένος. 
Οι συνδεδεμένες με την παραγωγή ενισχύσεις ανέρχονται στο 9% του Εθνικού φακέλου και για κάθε προϊόν θα υπάρχει ξεχωριστή στρεμματική ενίσχυση.

Δημοσιογράφος : Ποια η θέση των νέων αγροτών στη νέα ΚΑΠ; Για ποιο λόγο να στραφεί ένας νέος στην αγροτική παραγωγή και ποιες προϋποθέσεις θα πρέπει να πληρεί;

Υπουργός : Πρώτο και βασικότερο, όλοι οι νέοι θα επιδοτηθούν για το σύνολο των εκτάσεων και των ζώων τους. Μέχρι σήμερα δυστυχώς οι περισσότεροι νέοι έχουν λιγότερα δικαιώματα από τις εκτάσεις τους και συνήθως χαμηλής ή μέσης αξίας.

Το 2015 ο κάθε νέος γεωργός που είναι μικρότερος των 40 ετών θα λάβει δικαιώματα για όλη την έκταση που δηλώνει και έτσι θα αρθούν αρκετές από τις ανισότητες του παρελθόντος. Επιπλέον ο κάθε νέος γεωργός που διανύει τα 5 πρώτα έτη της δραστηριότητας του, θα λαμβάνει “bonus” 25% επί της αξίας των δικαιωμάτων του.

Ταυτόχρονα για αυτούς που επιθυμούν να εισέλθουν στο επάγγελμα για πρώτη φορά μετά το 2015, προβλέπονται κονδύλια από το εθνικό απόθεμα για την κάλυψη τους με άμεσες ενισχύσεις, ειδικό πρόγραμμα αγροτικής ανάπτυξης που θα επικεντρωθεί στην απόκτηση τεχνογνωσίας και εξοπλισμού εγκατάστασης.

Δημοσιογράφος : Τα Προγράμματα Αγροτικής Ανάπτυξης στη νέα ΚΑΠ δίνουν ιδιαίτερη βαρύτητα στις ομάδες παραγωγών, αλλά και στα leader. Θεωρείτε, κύριε υπουργέ, ότι θα έχουν την απορρόφηση που αναμένετε και πως αυτά τα προγράμματα θα δώσουν ώθηση στην πολυπόθητη ανάπτυξη της χώρας;

Υπουργός : Το νέο πρόγραμμα αγροτικής ανάπτυξης έχει μια στρατηγική καινοτομία, την αποκέντρωση των κονδυλίων. Από τα 6 δις. Ευρώ που είναι το σύνολο των πόρων (4,2 δις. η κοινοτική συνδρομή και τα υπόλοιπα 1,8 δις. Ευρώ η εθνική και ιδιωτική συμμετοχή) το 30%, δηλαδή ένα ποσό της τάξης του 1,8 δις. Ευρώ, θα το διαχειρίζονται οι 13 Περιφέρειες για έργα και αναπτυξιακές δράσεις ανάλογα με τις ανάγκες των Ελλήνων παραγωγών και της κάθε περιοχής. Σημειώνω ότι για ορισμένες δράσεις προβλέπεται η διάθεση του 100% των πόρων στις Περιφέρειες.

Η έμφαση λοιπόν δίδεται σε τοπικές αναπτυξιακές πρωτοβουλίες. Η διασπορά των πόρων και ο σχεδιασμός των αναπτυξιακών πρωτοβουλιών θεωρώ ότι θα οδηγήσει σε υψηλή απορρόφηση. Οι Περιφέρειες καλούνται μέσα από ένα σύνολο αναπτυξιακών παρεμβάσεων, δημόσιων και ιδιωτικών, να υλοποιήσουν τις στρατηγικές τους επιλογές για τον αγροδιατροφικό τομέα.

Όλη μας η προσπάθεια κατά την προετοιμασία και κατάθεση του εθνικού φακέλου για τον τη νέα ΚΑΠ εστιάστηκε στο πώς θα κρατήσουμε την ελληνική ύπαιθρο ζωντανή, ακμαία και προσοδοφόρα και πως θα βοηθήσουμε τον αγροτικό τομέα να γίνει ένας από τους στυλοβάτες για την ανάκαμψη και ανάπτυξη της χώρας και της ελληνικής οικονομίας.",http://minagric.gr/index.php/el/the-ministry-2/grafeiotypou/sinentefxeis/2530-sinenteyxikarasmanis120814
33,"Συνέντευξη του Αναπληρωτή Υπουργού ΥπΑΑΤ, κ. Πάρι Κουκουλόπουλου στο Αθηναϊκό – Μακεδονικό Πρακτορείο Ειδήσεων και το δημοσιογράφο Μιχάλη Ψύλο",7/28/2014,Πάρις Κουκουλόπουλος,"«Όλοι όσοι παράγουν έχουν μόνο να κερδίσουν από τη νέα ΚΑΠ»

«Όλοι όσοι παράγουν έχουν μόνο να κερδίσουν από τη νέα Κοινή Αγροτική Πολιτική» τονίζει, σε συνέντευξήτου, στο ΑΠΕ ΜΠΕ, ο Αναπληρωτής Υπουργός Αγροτικής Ανάπτυξης και Τροφίμων, Πάρις Κουκουλόπουλος και προσθέτει: «Όσοι παράγουν θα είναι καλύτερα απ’ ότι στην τρέχουσα ΚΑΠ».

Ο κ. Κουκουλόπουλος σημειώνει ότι το «χαρακτηριστικό της νέας ΚΑΠ είναι η περιφερειοποίηση των άμεσων ενισχύσεων, που αξιοποιείται με την πρόταση για τη δημιουργία των τριών περιφερειών. Οι τρεις περιφέρειες – βοσκότοποι, δενδρώνες, αρόσιμες εκτάσεις – έχουν διακριτότητα μεταξύ τους και συνεκτικότητα στο εσωτερικό τους και αποτελούν υπόβαθρο για την αποτελεσματικότητα των διαρθρωτικών πολιτικών.

Ερωτηθείς αν θα υπάρξει μείωση επιδοτήσεων σε κάποιους αγρότες, ο κ. Κουκουλόπουλος τονίζει: «Η μεγάλη τομή που κάνει η νέα ΚΑΠ είναι ότι φεύγει από τα ιστορικά δικαιώματα - όπως είχαν κατοχυρωθεί την τριετία 2000-2002 - και με βάση τα οποία χρηματοδοτούνταν όλοι οι παραγωγοί και τώρα πάμε κι ενισχύουμε τη γη. Ποια γη; Τη γη που παράγει. Δεν χρηματοδοτείται γενικά κι αόριστα η κατοχή γης, αλλά η γη που παράγει. Αυτό βοηθάει πάρα πολύ στο να πάμε σε ένα πιο παραγωγικό μοντέλο και να ευνοήσουμε την είσοδο νέων αγροτών. Γι’ αυτό ακριβώς, κι απαντώντας ευθέως στο ερώτημά σας δεν πρέπει κανείς να μετράει «τι παίρνω», αλλά να μετράει «τι κάνω», γιατί όσοι παράγουν θα πάρουν περισσότερα. Δεν υπάρχουν σχέδια μείωσης για κανέναν, έχουμε κάνει μία μεγάλη τομή, έχουμε κρατήσει πολύ μεγάλα ποσά έξω από τη βασική ενίσχυση, έτσι ώστε να μπορέσουμε να κάνουμε διαρθρωτικές παρεμβάσεις σε όλους ανεξαίρετα τους τομείς».

Ο ΑναπληρωτήςΥπουργός Αγροτικής Ανάπτυξης εκτιμά ότι ηνέα ΚΑΠ «αξιοποιεί όλη την θετική και αρνητική εμπειρία των προηγούμενων περιόδων. Ωστόσο επιβάλλεται να κάνουμε στοχευμένη παρέμβαση στο κόστος παραγωγής δηλαδή από τα φυτοφάρμακα, τα λιπάσματα και το  σπόρο μέχρι το ΦΠΑ, τη φορολογία των αγροτών, τον ειδικό φόρο κατανάλωσης του πετρελαίου, το ηλεκτρικό ρεύμα και μια οργανωμένη παρέμβαση στο θέμα ρευστότητα, γιατί αλλιώς η προσδοκία από την ΚΑΠ θα είναι σαφώς μικρότερη. Εμείς αυτό που φροντίσαμε στην ΚΑΠ είναι κάτι που χρόνια επιθυμούσαμε,  να έχει σφραγίδα διαρθρωτικής παρέμβασης. Η πολιτική πρόκληση για όλες τις πολιτικές δυνάμεις είναι να καταθέσουν συγκεκριμένες προτάσεις για να μπορέσουμε να συγκροτήσουμε  τη συμμαχία των παραγωγών, της γνώσης, του προϊόντος και των υπηρεσιών, ώστε να βγει και η χώρα από την κρίση».

Ο κ. Κουκουλόπουλος αναφερόμενος στην αξιωματική αντιπολίτευση σημειώνει πως «στο θέμα της ΚΑΠ εντυπωσιάζει με κραυγαλέο τρόπο γιατί ενώ το ζήτημα αυτό συζητείται τα τρία τελευταία χρόνια, ο ΣΥΡΙΖΑ δεν είχε ούτε μια πρόταση και αναρωτιέμαι γιατί θέλει να κυβερνήσει. Όταν δηλαδή για μια μείζονα παρέμβαση στην ελληνική οικονομία που αφορά έναν νευραλγικό τομέα που κάνει συνέργειες με τον τουρισμό, με  τη μεταποιητική βιομηχανία  δεν έχεις μια πρόταση όταν το ζήτημα είναι στο τραπέζι του δημόσιου διαλόγου για την Ελλάδα και την Ευρώπη τα τελευταία τρία χρόνια, σε τι ακριβώς συνίσταται η λογική αυτή της βιασύνης του ΣΥΡΙΖΑ που θέλει και καλά να κυβερνήσει».

Η συνέντευξη του Αναπληρωτή Υπουργού Αγροτικής Ανάπτυξης και Τροφίμων, Πάρι Κουκουλόπουλου στο ΑΠΕ ΜΠΕ έχει ως εξής:

- Κύριε υπουργέ, ευχαριστούμε που μιλάτε στο ΑΠΕ. Παρουσιάσθηκε στη Βουλή η νέα Κοινή Αγροτική Πολιτική (ΚΑΠ), που τίθεται σ’ εφαρμογή από την 1η Ιανουαρίου. Σε πολλούς φαντάζει ένα ειδικό θέμα, που αφορά μόνον τους αγρότες, αλλά θα έλεγα πως έχει τεράστια σημασία το πώς θα διατεθούν τα 20 δισεκ. ευρώ που θα διατεθούν στη χώρα μας για τη νέα ΚΑΠ. Πού θα πάνε αυτά τα χρήματα και σε ποιους, κύριε υπουργέ;

Σ’ αυτούς που παράγουν. Με μία φράση, και αυτό είναι το πρώτο μήνυμα, και καθαρό, που πρέπει να δώσουμε όλοι μαζί. Όλοι όσοι παράγουν έχουν μόνο να κερδίσουν από τη νέα ΚΑΠ. Γιατί υπάρχουν προφανώς πολλές ανακατατάξεις και αναδιανομές, και αναφέρομαι πρώτα απ’ όλα στους παραγωγούς. Από κει και πέρα επειδή τα ποσά είναι ιδιαίτερα μεγάλα κι αφορούν έναν τομέα της οικονομίας, από τον οποίο προσδοκά η πατρίδα μας ν’ ανασυγκροτηθεί, μεταξύ των άλλων,  μας αφορά εξίσου όλους. Ένα ποσόν 20 δισεκ. ευρώ δεν μπορεί κανείς να το αντιμετωπίζει ως μία τρέχουσα διαδικασία που είναι για κάποιους άλλους κι όχι γι’ αυτόν. Είναι ένα κεντρικό ζήτημα της χώρας πως θα διαχειρισθούμε αυτά τα λεφτά, κι όπως σας είπα, η κεντρική κατεύθυνση που χαρακτηρίζει τη νέα ΚΑΠ είναι παραγωγή.

- Η χώρα διαιρείται σε τρεις περιφέρειες, κ.  υπουργέ, για να πάμε στα πιο συγκεκριμένα θέματα, που αφορούν τις επιδοτήσεις.

Χαρακτηριστικό της νέας ΚΑΠ είναι η περιφερειοποίηση των άμεσων ενισχύσεων και αξιοποιείται με την πρόταση των τριών περιφερειών. Είναι τρεις ομάδες, να το διευκρινήσουμε, δεν είναι περιφέρειες χωροταξικές, είναι ομάδες που είναι διακριτές μεταξύ τους κι έχουν συνοχή στο εσωτερικό τους. Οι τρεις περιφέρειες – βοσκότοποι, δενδρώνες, αρόσιμες εκτάσεις – έχουν διακριτότητα μεταξύ τους και συνεκτικότητα στο εσωτερικό τους και αποτελούν υπόβαθρο για την αποτελεσματικότητα των διαρθρωτικών πολιτικών. Ο κανονισμός μας δίνει αυτή τη δυνατότητα, μπορούσαμε να βάλουμε από μία έως όσες θέλαμε περιφέρειες. Επιλέξαμε να πάμε στις τρεις, γιατί όπως είπαμε έχουν σαφή διακριτότητα Έχει διαφορετική αξία η γη, όπως κανείς αντιλαμβάνεται, αλλά και το ύψος των επενδύσεων που μπορεί κανείς να κάνει για να την αξιοποιήσει - άλλη επένδυση και μέριμνα χρειάζεται στα βοσκοτόπια κι άλλη στις αρόσιμες εκτάσεις κι άλλη στις δενδροκαλλιέργειες, προφανώς. Άρα αντιστοίχως κλιμακώνεται κι η τελική τιμή. Δεν υπάρχουν βέβαια κραυγαλέες διαφορές μεταξύ των τιμών, υπάρχει κοινός στόχος για κάθε μία περιφέρεια κι έχουμε εσωτερική σύγκλιση σε κάθε μία περιφέρεια.

- Άκουσα κε υπουργέ, και διορθώστε με αν κάνω λάθος, ότι με το νέο σύστημα, η επιδότηση στους γεωργούς θα είναι 40 ευρώ/στρέμμα, στους κτηνοτρόφους 25 ευρώ/στρέμμα,  από 52 ευρώ που ήταν έως σήμερα. Θα υπάρξει, δηλαδή κάποια μείωση στις επιδοτήσεις, ή αύξηση σε άλλες περιπτώσεις;

Η μεγάλη τομή που κάνει η νέα ΚΑΠ είναι ότι φεύγει από τα ιστορικά δικαιώματα—όπως είχαν κατοχυρωθεί την τριετία 2000-02—και με βάση τα οποία χρηματοδοτούνταν όλοι οι παραγωγοί και τώρα πάμε κι ενισχύουμε τη γη. Ποια γη; Τη γη που παράγει, εφόσον δεν παράγει αντιμετωπίζει πρόβλημα στην ενίσχυσή της. Δεν χρηματοδοτείται γενικά κι αόριστα η κατοχή γης, αλλά η γη που παράγει, το ξαναλέω και το τονίζω κι αυτό βοηθάει πάρα πολύ στο να πάμε σε ένα πιο παραγωγικό μοντέλο και να ευνοήσουμε την είσοδο νέων. Αυτή είναι η μεγάλη διαφορά, πανευρωπαϊκά, της ΚΑΠ, πρέπει να πούμε. Γι’ αυτό ακριβώς, κι απαντώντας ευθέως στο ερώτημά σας δεν πρέπει κανείς να μετράει τι παίρνω, αλλά να μετράει τι κάνω, γιατί όσοι παράγουν θα πάρουν περισσότερα. Δεν υπάρχουν σχέδια μείωσης για κανέναν, έχουμε κάνει μία μεγάλη τομή, έχουμε κρατήσει πολύ μεγάλα ποσά έξω από τη βασική ενίσχυση, έτσι ώστε να μπορέσουμε να κάνουμε διαρθρωτικές παρεμβάσεις σε όλους ανεξαίρετα τους τομείς. Το ένα πέμπτο περίπου της ΚΑΠ, το 20% σχεδόν, διαχωρίζεται κι αποτελεί κι ενισχύει λογαριασμούς, όπως είναι η ενίσχυση περιοχών με φυσικούς περιορισμούς, η ενίσχυση ορεινών κι ημιορεινών περιοχών, συνδεδεμένες ενισχύσεις, νέοι παραγωγοί και νέοι αγρότες κ.ο.κ. Δηλ. υπάρχει μία ολόκληρη διαδικασία, μέσω της οποίας, το τονίζω με μεγαλύτερη σιγουριά, πως όσοι παράγουν θα είναι καλύτερα απ’ ότι στην τρέχουσα ΚΑΠ. 

- Διάβασα με προσοχή άρθρο σας στο «ΒΗΜΑ» για τους στόχους της νέας ΚΑΠ για την Ελλάδα. Πρώτον, λέτε, συνεισφέρει στην απασχόληση. Πώς θα γίνει αυτό; 

Ένας πρωτογενής τομέας ο οποίος δουλεύει στοχευμένα, χειρίζεται δυναμικά και εξωστρεφή προϊόντα, δίνει την απαραίτητη ανάσα στους παραδοσιακούς κλάδους για να εκσυγχρονίσουν την παραγωγή ή να κάνουν στροφή με μια στοχευμένη αναδιάρθρωση των καλλιεργειών και μια ΚΑΠ στην οποία έχουν γίνει δύο βασικές επιλογές να ενισχύσουμε με πολύ μεγάλα ποσά τόσο τη βασική ανάγκη που ακούει στο όνομα άρδευση όσο και την ανάγκη που ακούει στο όνομα μεταποίηση, με κεντρική λέξη, που συνδέει όλα αυτά, την ποιότητα, λογικό είναι να παράγει απασχόληση. Αναμένεται 15.000-20.000 νέοι άνθρωποι να μπουν και επιπλέον οι νέοι που μπήκαν τα προηγούμενα χρόνια να είναι με δικαιώματα πλέον και όχι σε μειονεκτική θέση.

- Όσοι νέοι αγρότες μπήκαν στην ύπαιθρο από το '07 ως το '13 έπαιρναν 93 ευρώ το εκτάριο επιδότηση, ενώ οι παλιοί αγρότες έπαιρναν 384 ευρώ....

Αυτή η μεγάλη ανισότητα ξεπερνιέται με έναν τρόπο μεταβατικό, βήμα - βήμα. Δηλαδή κάθε χρόνο θα μικραίνει αυτή η ψαλίδα, ξεκινώντας από τον πρώτο κιόλας χρόνο, ώστε στο τέλος να συγκλίνουν όλοι ανάλογα με τη γη που αξιοποιούν ή καλλιεργούν, αναλόγως αν είναι κτηνοτρόφοι ή γεωργοί, αλλά και τα δύο. Αυτή είναι η άμεση απασχόληση. Αυτό που κάποιος μπορεί να προσδοκά από τον πρωτογενή τομέα είναι όλη η διαδικασία. Η μεγάλη προσδοκία από τη νέα ΚΑΠ είναι από τη μια να δώσουμε τόπο στους νέους γιατί αυτό είναι διαρθρωτικό πρόβλημα και από την άλλη να ανεβεί η προστιθέμενη αξία όλων των παραγόμενων προϊόντων είτε μεταποιούνται είτε προωθούνται στην αγορά, Ελλάδα και εξωτερικό, ως νωπά. Αυτό είναι το μεγάλο στοίχημα.

- Κύριε υπουργέ, το μεγάλο στοίχημα για τη χώρα είναι κατά πόσο ο πρωτογενής τομέας καλύπτει τις διατροφικές της ανάγκες. Βλέπουμε καθημερινά εισαγόμενες πατάτες Αιγύπτου, φασόλια από το Πακιστάν κ.λπ. Η χώρα, αυτή τη στιγμή, σε ποιο ποσοστό καλύπτει και πώς θα καλύψει τις βασικές διατροφικές ανάγκες ώστε να μην έχουμε ανάγκη εισαγόμενων προϊόντων στον αγροτικό τομέα;

Αυτό που έχει μεγαλύτερη σημασία είναι καταρχήν να καταφέρουμε να έχουμε στον πρωτογενή τομέα, αλλά και στα μεταποιημένα προϊόντα, γενικά στα είδη διατροφής, θετικό ισοζύγιο. Θεωρητικά, αν καταφέρουμε π.χ. να έχουμε παραγωγή πέντε προϊόντων και να εισάγουμε άλλα 15 και να έχουμε θετικό ισοζύγιο, τα πράγματα θα ήταν πολύ καλύτερα από ό,τι είναι σήμερα. Άρα, ο πρώτος μεγάλος στόχος είναι να έχουμε συνολικά θετικό ισοζύγιο και αυτό το κάνουμε με δύο βασικές επιλογές: ενισχύουμε όλα τα δυναμικά και εξωστρεφή προϊόντα με συνδεδεμένες ενισχύσεις και η δεύτερη επιλογή που είναι βασικότερη είναι η αποφασιστική ενίσχυση της κτηνοτροφίας. Ιδιαίτερα σε ό,τι αφορά τα μικρά ζώα, δηλ. τα αιγοπρόβατα, η Ελλάδα έχει πολύ μεγάλα περιθώρια ως γνωστόν και είναι κοινός τόπος όλων των παραγωγών. Είναι σημαντικό το γεγονός ότι στη διαβούλευση στις ατέλειωτες συναντήσεις που κάνουμε επί ένα μήνα, ακόμη κι όταν μιλούσαμε με αποκλειστικά γεωργούς, ανθρώπους που ενεργοποιούνται αποκλειστικά σε προϊόντα φυτικής παραγωγής, υπήρχε σημαντική σύμπτωση στην ενίσχυση της κτηνοτροφίας. Είναι κοινός τόπος όλων των παραγωγών στον πρωτογενή τομέα και αυτό δεν είναι απλά παρήγορο, είναι εντυπωσιακό. Δείχνει ότι η κοινωνία είναι ακόμη μια φορά μπροστά από τη συντεταγμένη Πολιτεία. Αυτό, όμως, που πρέπει να τονίσω είναι ότι και τα πιο παραδοσιακά προϊόντα, από το σκληρό σιτάρι μέχρι το μαλακό, στηρίζονται και ενισχύονται με συγκεκριμένο τρόπο. Στο σκληρό σιτάρι, που έχει ξεχωριστή θέση στην αγορά, λόγω της πολύ διακριτής ποιότητάς του, μπαίνει συνδεδεμένη, αλλά και στο μαλακό που κατά κύριο λόγο καλλιεργείται σε περιοχές που υπόκεινται στον κανόνα φυσικών περιορισμών, και αυτό υπάρχει τρόπος να ενισχυθεί, όχι με την έννοια νέτα σκέτα της άμεσης ενίσχυσης, αλλά διαρθρωτικών παρεμβάσεων που αφορούν το κόστος παραγωγής. Έτσι η Ελλάδα θα μπορέσει να αποκτήσει επάρκεια, με πολύ στοχευμένες παρεμβάσεις.

- Χρειάζονται παρεμβάσεις και στο θέμα του κόστους, όπως σωστά είπατε, γιατί αυτή τη στιγμή οι αγρότες χρειάζονται, και εσείς το επισημαίνετε, άμεσες λύσεις σε νευραλγικά θέματα: παραγωγή, ρευστότητα, φορολόγηση του αγροτικού εισοδήματος.

 Δεν θέλω να μασάω τα λόγια μου, επειδή στην ΚΑΠ δουλέψαμε πολύ. Δεν υπάρχει παρθενογένεση στη ζωή ούτε στην πολιτική, φυσικά. Υπήρχε μια δουλειά και από την προηγούμενη ηγεσία και από τις υπηρεσίες και προτάσεις των παραγωγών κ.ο.κ.Έτσι επειδή δουλέψαμε πολύ τις τελευταίες 6 εβδομάδες που αναλάβαμε το Υπουργείο και τα βάλαμε όλα στο τραπέζι θέλω να υπογραμμίσω ότι πιστεύω πάρα πολύ στη νέα ΚΑΠ γιατί αξιοποιεί όλη την θετική και αρνητική εμπειρία των προηγούμενων περιόδων. Ωστόσο επιβάλλεται να κάνουμε στοχευμένη παρέμβαση στο κόστος παραγωγής δηλαδή από τα φυτοφάρμακα, τα λιπάσματα και το  σπόρο μέχρι το ΦΠΑ τη φορολογία των αγροτών τον ειδικό φόρο κατανάλωσης του πετρελαίου, το ηλεκτρικό ρεύμα και μια οργανωμένη παρέμβαση στο θέμα ρευστότητα, γιατί αλλιώς η προσδοκία από την ΚΑΠ θα είναι σαφώς μικρότερη. Εμείς αυτό που φροντίσαμε στην ΚΑΠ είναι κάτι που χρόνια επιθυμούσαμε,  να έχει σφραγίδα διαρθρωτικής παρέμβασης.  Ενισχύουμε σε βαθμό που δεν έχει υπάρξει ποτέ στη χώρα μας με μεγάλη τόλμη τον διαρθρωτικό χαρακτήρα της. Κάτι που ζητά κάθε λογικός άνθρωπος και πρωτίστως οι ίδιοι οι παραγωγοί.

- Να περιμένουν οι παραγωγοί κάτι συγκεκριμένο ενόψει του φθινοπώρου;

Δεν επιθυμώ να δημιουργούμε προσδοκίες ούτε να προεξοφλούμε καταστάσεις  από την άλλη. Αυτό που τονίζω είναι ότι  γίνεται μια συστηματική δουλειά η οποία θα παρουσιαστεί στην ηγεσία της κυβέρνησης στον αντιπρόεδρο και στον πρωθυπουργό, Πρόκειται για μια εργασία που λαμβάνει υπόψη της και τη δύσκολη δημοσιονομική κατάσταση της χώρας. Από την άλλη βάζει πολύ καθαρά και θαρρετά τις μεγάλες προοπτικές του πρωτογενούς τομέα. Δεν θα πάψω να επαναλαμβάνω ότι μέρος του πρωτογενούς πλεονάσματος πρέπει να επιστραφεί στον πρωτογενή τομέα. Από το να το κάνουμε 5-10 ευρώ σε διάφορες κατηγορίες μισθωτών είναι προτιμότερο να το διοχετεύσουμε  στοχευόμενα στην ανάπτυξη γιατί θα  μας τα επιστρέψει αυτά τα χρήματα σχετικά γρήγορα. 

- Κύριε υπουργέ να κλείσουμε την ενδιαφέρουσα αυτή συζήτηση με μια γενικότερη πολιτική ερώτηση για το θέμα της Προεδρίας της Δημοκρατίας. Ο πρόεδρος του ΣΥΡΙΖΑ Αλέξης Τσίπρας κάλεσε την κυβέρνηση να προχωρήσει τώρα -αν όπως είπε έχει 180 βουλευτές- ουσιαστικά στο θέμα του Προέδρου της Δημοκρατίας, ποια είναι η άποψή σας;  

Δεν θα πάψω να επαναλαμβάνω μια μεγάλη αλήθεια: Η Βουλή αυτή δεν ξέρω αν μπορέσει ή όχι, αλλά πρέπει  να εκλέξει Πρόεδρο Δημοκρατίας για έναν πολύ απλό λόγο. Η εκλογή αυτή είναι πράξη που εξ αντικειμένου ενώνει τους Έλληνες γιατί ο θεσμός πρώτα από όλα συμβολίζει την ενότητα του λαού και του έθνους και η μεγαλύτερη ανάγκη που έχει η χώρα μας είναι να ενωθεί. Πρέπει  να ενωθούμε οι Έλληνες γιατί έχουμε βαδίσει διχασμένοι για περισσότερα από τέσσερα χρόνια και καμία προσπάθεια από αυτές που συζητάμε δεν μπορεί να ευοδώσει. Εξάλλου για να συνδέσουμε με την ΚΑΠ η οποία είναι μια μείζων πολιτική και όχι επιμέρους διευθέτηση, εντυπωσιάζει η επιμονή του κ. Τσίπρα να πάμε μέσω της μη εκλογής προέδρου σε εκλογές. Στο θέμα της ΚΑΠ εντυπωσιάζει με κραυγαλέο τρόπο γιατίενώ το ζήτημα αυτό συζητείται τα τρία τελευταία χρόνια ο ΣΥΡΙΖΑ δεν είχε ούτε μια πρόταση και αναρωτιέμαι γιατί θέλει να κυβερνήσει. Όταν δηλαδή για μια μείζονα παρέμβαση στην ελληνική οικονομία που αφορά έναν νευραλγικό τομέα που κάνει συνέργειες με τον τουρισμό, με  την μεταποιητική βιομηχανία  δεν έχεις μια πρόταση όταν το ζήτημα είναι στο τραπέζι του δημόσιου διαλόγου για την Ελλάδα και την Ευρώπη τα τελευταία τρία χρόνια, σε τι ακριβώς συνίσταται η λογική αυτή της βιασύνης του ΣΥΡΙΖΑ που θέλει και καλά να κυβερνήσει. Μια εικασία είναι όλη και όλη να επιστρέψουμε όλοι εκεί που ήμασταν  αυτό ξέρουν όλοι ότι δεν μπορεί αλλά ούτε και πρέπει να γίνει. Στην Ελλάδα που αφήσαμε πίσω μας το 2009 δεν μπορούμε να γυρίσουμε πίσω και ούτε πρέπει.

Θέλω να επισημάνω ότι  η  ΚΑΠ και όλα τα συναφή θέματα από το κόστος παραγωγής μέχρι τη ρευστότητα και τη φορολογία, αλλά και την αναγέννηση της υπαίθρου με μια σειρά πολιτικών δράσεων είναι μια διαδικασία δημοσίου διαλόγου που δεν έχει καμία σχέση με τα διχαστικά μνημόνια που συζητάμε 4 χρόνια τώρα. Είναι ένας άλλος διάλογος -  πρόκληση  για όλους μας να συμμετέχουμε με προτάσεις ώστε να μετρηθεί και ο καθένας από εμάς. Θέλω να σημειώσω ότι στις συναντήσεις που έγιναν ήταν εντυπωσιακό το γεγονός ότι οι εισηγήσεις όλων των εμπλεκομένων ομάδων άρχιζαν και έκλειναν με την λέξη «παραγωγή». Είναι εντυπωσιακή η ανάγκη των ανθρώπων που παράγουν και πρέπει να κατευθυνθεί η ενίσχυση στην παραγωγή και αυτό σημαίνει ότι η Ελλάδα έχει παραγωγικές δυνάμεις ώστε να κάνει στροφή. Αυτή είναι η πολιτική πρόκληση για όλες τις πολιτικές δυνάμεις να καταθέσουν συγκεκριμένες προτάσεις για να μπορέσουμε να συγκροτήσουμε  τησυμμαχία των παραγωγών, γνώσης, προϊόντων και υπηρεσιών, ώστε να βγει και η χώρα από την κρίση.",http://minagric.gr/index.php/el/the-ministry-2/grafeiotypou/sinentefxeis/2511-dt280714a
34,"Άρθρο του Αναπληρωτή Υπουργού ΥπΑΑΤ, κ. Πάρι Κουκουλόπουλου στην εφημερίδα « ΤΟ ΒΗΜΑ ΤΗΣ ΚΥΡΙΑΚΗΣ», για τη νέα ΚΑΠ",7/28/2014,Πάρις Κουκουλόπουλος,"«Οι νέες προτεραιότητες για την ανάπτυξη της υπαίθρου »

«Η νέα Κοινή Αγροτική Πολιτική (ΚΑΠ) που μπαίνει σε εφαρμογή την 1-1-2015 είναι ζωτικής εθνικής σημασίας.
Αφορά πρώτιστα τους αγρότες και όσους ενεργοποιούνται στη μεταποίηση και τις εξαγωγές αλλά μας αφορά εξίσου όλους.

Σε μια χώρα που πασχίζει για την παραγωγική της ανασυγκρότηση έχει τεράστια σημασία πως διατίθενται 20 δις ευρώ.

Η σημασία μεγαλώνει ακόμη περισσότερο αν αξιολογήσουμε το γεγονός ότι οι δυνατότητες της ελληνικής γεωργίας και κτηνοτροφίας συνθέτουν τη μεγαλύτερη, ίσως, προσδοκία στη χώρα μας σήμερα.

Με γνώμονα αυτές τις διαπιστώσεις και σεβασμό στις πρωτοφανείς θυσίες των πολιτών, ετοιμάστηκε η ελληνική πρόταση για τη νέα ΚΑΠ που παρουσιάστηκε, την Πέμπτη, στη Βουλή των Ελλήνων.

Κεντρικός στόχος της πρότασης είναι ένας παραγωγικός αγροτικός τομέας, στήριγμα της ανάπτυξης της οικονομίας της χώρας και της υπαίθρου που:

Συνεισφέρει στην απασχόληση.
Καλύπτει τις διατροφικές ανάγκες της χώρας με υψηλής ποιότητας προϊόντα.
Εξασφαλίζει ικανοποιητικό εισόδημα στους παραγωγούς, τους μεταποιητές και εξαγωγείς.
Δημιουργεί συνέργειες με άλλους τομείς.
Στηρίζει το εμπορικό ισοζύγιο.
Διασφαλίζει την αειφόρο περιβαλλοντική, οικονομική και κοινωνική ανάπτυξή του.
Όλα αυτά ακούγονται φιλόδοξα και κάποιοι μπορεί να τα πουν χιλιοειπωμένα, κι όμως είναι στο χέρι μας.

Αρωγός μας σε αυτή την προσπάθεια είναι η αλλαγή της ευρωπαϊκής πολιτικής που εγκαταλείπει το μοντέλο «αποσύνδεση των ενισχύσεων από την παραγωγή» και συνδέει τις ενισχύσεις με τη γη που παράγει.

Το δεύτερο σημείο που χαρακτηρίζει τη νέα ΚΑΠ είναι η ευελιξία στα κράτη – μέλη. Και εδώ γίνεται με την πρότασή μας η μεγάλη τομή.

Εξαντλούμε το δικαίωμά μας να μεταφέρουμε πόρους από τις άμεσες ενισχύσεις σε διαρθρωτικές πολιτικές και στοχευμένες ενισχύσεις.

- Η ηλικιακή ανανέωση του αγροτικού πληθυσμού,
- Οι σύγχρονες μορφές οργάνωσης των αγροτών σε ομάδες παραγωγών και υγιείς συνεταιρισμούς, όπως και οι διεπαγγελματικές οργανώσεις,
- Η αποφασιστική μεταφορά πόρων στην κτηνοτροφία,
- Η στήριξη εξωστρεφών ποιοτικών προϊόντων και της μεταποίησης,
- Η απόλυτη προτεραιότητα στην ικανοποίηση των αναγκών άρδευσης,
- Η γενναία στήριξη περιοχών με φυσικούς περιορισμούς,
- Η στοχευμένη αναδιάρθρωση καλλιεργειών, 
- Η κινητοποίηση περισσότερων δυνάμεων με την αποκέντρωση πόρων στις περιφέρειες είναι εργαλεία με ονοματεπώνυμο που δίνουν υπόσταση στην προσπάθεια για μια μεγάλη διαρθρωτική αλλαγή στον πρωτογενή τομέα.

Το τρίτο χαρακτηριστικό της νέας ΚΑΠ είναι η περιφερειοποίηση των άμεσων ενισχύσεων και αξιοποιείται με την πρόταση των τριών περιφερειών. 
Οι τρεις περιφέρειες – βοσκότοποι, δενδρώνες, αρόσιμες εκτάσεις – έχουν διακριτότητα μεταξύ τους και συνεκτικότητα στο εσωτερικό τους και αποτελούν υπόβαθρο για την αποτελεσματικότητα των διαρθρωτικών πολιτικών.

Ειρηνική επανάσταση

Το ερώτημα δεν είναι αν όλα αυτά μπορούν να γίνουν πράξη αλλά αν έχουμε δικαίωμα επιστροφής στο παρελθόν και τις πρακτικές που όλοι γνωρίζουμε.

Σε ολόκληρη την ελληνική ύπαιθρο συντελείται μια ειρηνική επανάσταση που εκφράζεται με τη ριζική αλλαγή στην ιεράρχηση των προτεραιοτήτων. Η άρδευση παντού προηγείται της βελτίωσης π.χ. του επαρχιακού δρόμου. Πριν από τρία – τέσσερα χρόνια ήταν αλλιώς.
Ολοένα και περισσότεροι νέοι όλων των βαθμίδων εκπαίδευσης στρέφουν το ενδιαφέρον τους σε δράσεις που σχετίζονται με τον πρωτογενή τομέα. Πρόκειται για βαθιά αξιακό ζήτημα που συνιστά τομή στη συλλογική μας συνείδηση που κινήθηκε νωχελικά για δεκαετίες στην παροχή υπηρεσιών και τόπο απασχόλησης, κατά προτίμηση, την πρωτεύουσα.
Είναι, τέλος, και ένα τρίτο κραυγαλέο γεγονός. Ο πρωτογενής τομέας είναι προνομιακό πεδίο για συνέργειες με δύο συγκεκριμένους κλάδους της οικονομίας μας που έχουν προοπτική και πρέπει να στηριχτούν. Είναι ο τουρισμός και η βιομηχανία τροφίμων και ποτών που αποτελεί φωτεινή εξαίρεση στον κρατικοδίαιτο ελληνικό καπιταλισμό.
Αξίζει λοιπόν να προσπαθήσουμε και να στηρίξουμε τον Έλληνα αγρότη γιατί μπορεί να σηκώσει μεγάλο βάρος για την ανόρθωση της χώρας. 
Είναι για αυτό που πιστεύω ότι στις δύσκολες δημοσιονομικές συνθήκες το επόμενο βήμα είναι η άμεση εκπόνηση ενός ρεαλιστικού προγράμματος που θα δίνει λύσεις σε νευραλγικά θέματα, όπως η μείωση του κόστους παραγωγής, η ρευστότητα και η φορολόγηση του αγροτικού εισοδήματος. 
Είναι για αυτό που πιστεύω ότι η αγροτιά δικαιούται μέρισμα από το δημοσιονομικό πλεόνασμα όχι με τη μορφή εισοδηματικής ενίσχυσης, αλλά ως συμβολή στην αναπτυξιακή της προσπάθεια. 
Κλείνοντας, πρέπει να τονισθεί ότι η ελληνική πρόταση για τη νέα ΚΑΠ «ταξιδεύει» τις επόμενες μέρες για τις Βρυξέλλες. 
Δεν πρόκειται για ένα τέλος αλλά για μια αρχή πολλαπλών συμβολισμών στους οποίους ξεχωρίζει αναμφίβολα ο πολιτικός. 
Η νέα ΚΑΠ από κάθε άποψη δεν προσφέρεται για πολιτικό διάλογο με τα στερεότυπα των τελευταίων τεσσάρων – πέντε ετών (μνημόνιο – αντιμνημόνιο, παλιό πολιτικό σύστημα κ.ο.κ.). 
Όσοι ισχυρίζονται αυτάρεσκα ότι εκπροσωπούν το άφθαρτο και το νέο πρέπει να μιλήσουν γιατί η σιωπή τους είναι εκκωφαντική».",http://minagric.gr/index.php/el/the-ministry-2/grafeiotypou/sinentefxeis/2510-arthro-koukoulopoulos270714
35,Σημεία συνέντευξης του Αναπληρωτή ΥπΑΑΤ κ. Πάρι Κουκουλόπουλου στον ιστότοπο αγροτικής ενημέρωσης www.agrotypos.gr,7/24/2014,Πάρις Κουκουλόπουλος,"«Η ουσία της νέας ΚΑΠ είναι να υπάρχουν εργαλεία για να κρατηθεί όρθια η παραγωγή και να στηριχθεί αποφασιστικά η δυναμική και εξωστρεφής γεωργία»


Για τις ενέργειες του ΥπΑΑΤ σχετικά με τη μείωση του κόστους παραγωγής

Δημοσιογράφος: Κύριε Υπουργέ, θα ήθελα να σας ρωτήσω πως σκοπεύει το Υπουργείο Αγροτικής Ανάπτυξης να μειώσει το κόστος παραγωγής που τα τελευταία χρόνια έχει αυξηθεί κατακόρυφα. Σκοπεύετε να πάρετε κάποια μέτρα; 
Αναπληρωτής Υπουργός: Το ζήτημα του κόστους παραγωγής είναι η βασικότερη παράμετρος για να μπορέσει να γίνει αντιληπτή από τους αγρότες και από την ελληνική κοινωνία η νέα ΚΑΠ. Προσωπικά πιστεύω ότι εάν δεν καταφέρουμε να κάνουμε κάτι στο κόστος παραγωγής οι προσδοκίες μας από τη νέα ΚΑΠ δεν πρέπει να είναι τόσο μεγάλες. Υπάρχουν πραγματικά ζητήματα με το κόστος παραγωγής, με το πετρέλαιο, με το ρεύμα, όπως επίσης και με το φορολογικό και με τους συντελεστές ΦΠΑ, σε ό,τι συνθέτει το κόστος παραγωγής και από την άλλη υπάρχει βέβαια η δημοσιονομική κατάσταση της χώρας.
Πρέπει μέχρι το Σεπτέμβρη να έχει εκπονηθεί ένα ρεαλιστικό πρόγραμμα το οποίο θα βάζει συγκεκριμένα χρονικά όρια, στα οποία θα δημιουργούνται νέα δεδομένα για όλους τους συντελεστές του κόστους παραγωγής. Αυτή είναι η φιλοδοξία μας. Είναι οι καθαροί όροι του παιχνιδιού, δηλαδή ξεκινώντας η νέα ΚΑΠ πιστεύω ότι είναι επιβεβλημένο ο Έλληνας αγρότης και αυτός που είναι ήδη στο σύστημα, αλλά και οι νέοι αγρότες και οι νεοεισερχόμενοι που θέλουμε τόσο πολύ να περάσουν στον πρωτογενή τομέα, θα πρέπει να ξέρουν καθαρά τους όρους. Και οι όροι θα πρέπει όσο είναι δυνατόν να είναι σταθεροί. Το χρειάζεται αυτό ο αγροτικός τομέας, αλλά το χρειάζεται πάνω από όλα η χώρα, γιατί μεγάλη προσδοκία είναι ο πρωτογενής τομέας. Πρέπει να καταλάβουμε ότι για να στηρίξει τη χώρα ο πρωτογενής τομέας πρέπει ο ίδιος να υποστηριχθεί.

Για την πρόταση του εθνικού φακέλου της νέας ΚΑΠ

Δημοσιογράφος: Μιλώντας για τη νέα ΚΑΠ, να σας ρωτήσω πως θα διεκδικήσει η χώρα μεγαλύτερα οφέλη στον αγροτικό τομέα όταν δεν συμμετέχει κανένας Έλληνας στην Επιτροπή Γεωργίας του Ευρωκοινοβουλίου, όπου συναποφασίζει με την Ε.Ε.;
Αναπληρωτής Υπουργός: Αυτό είναι κάτι που μπορεί να διορθωθεί, είναι σχετικά απλό και διαδικαστικό. Επί της ουσίας όμως πιστεύω ότι η νέα ΚΑΠ είναι πρόκληση για εμάς. Η μεγάλη πρόκληση στην οποία και εμείς θέλουμε να συμβάλλουμε, είναι να αλλάξει η νοοτροπία και του Έλληνα αγρότη και της ελληνικής κοινωνίας. Πρέπει να βλέπουμε διαφορετικά την αγροτιά και η αγροτιά πρέπει να βλέπει διαφορετικά το αντικείμενό της. Αυτό είναι το κεντρικό σημείο της χώρας. Το πρώτο το θεωρώ διαδικαστικό και διορθώνεται, μπορεί δηλαδή να υπάρξει μια αλλαγή στις συμμετοχές των ευρωβουλευτών και να υπάρξει συμμετοχή στα αγροτικά. Το θεωρώ ιδιαίτερα σημαντικό. Αυτό όμως που έχει σημασία είναι πως αντιμετωπίζουμε εμείς την ΚΑΠ. 
Δημοσιογράφος: Θέλω να μου πείτε πότε θα γίνει η κατάθεση της νέας πρότασης για το φάκελο της νέας ΚΑΠ και αν μένουμε στις τρεις περιφέρειες ή θα υπάρξουν ριζικές αλλαγές σε σχέση με την πρόταση Τσαυτάρη; 
Αναπληρωτής Υπουργός: Η πρόταση κατά αρχάς θα φύγει στην ώρα της, 1Η Αυγούστου πρέπει να κατατεθεί στις Βρυξέλλες και 1η Αυγούστου θα φύγει. Το σενάριο των περιφερειών στο οποίο προσανατολιζόμαστε δεν απέχει από την μέχρι τώρα προσέγγιση – ήταν κάτι μεταξύ δύο και τριών περιφερειών – υπήρχε μια βασική διαφοροποίηση των βοσκοτόπων με την καλλιεργούμενη γη και κάποια σενάρια για το διαχωρισμό και της καλλιεργούμενης γης με κάποια κριτήρια. Δουλεύουμε αυτά τα σενάρια και άλλα σενάρια και μιας ακόμα περιφέρειας για να τα δούμε όλα, υπάρχουν συγκρίσεις. θέλω προκαταβολικά να σας πω ότι δεν είναι δραματικές οι διαφορές. Πιστεύω ότι η μεγάλη σημασία για τη νέα ΚΑΠ βρίσκεται στο να κρατήσουμε όλα εκείνα τα εργαλεία που επιτρέπουν στοχευμένες πολιτικές. Πρέπει να στηρίξουμε δυναμικά προϊόντα, όπως είναι για παράδειγμα η βιομηχανική ντομάτα, πρέπει να κρατήσουμε «όρθια» την ποσόστωση με τη ζάχαρη – έχουμε όπως ξέρετε την περιπέτεια με τη ζάχαρη – πρέπει να δούμε τι κάνουμε με τον καπνό, γιατί στον καπνό έχουν μείνει σχεδόν στο σύνολό τους μόνο πραγματικοί καπνοπαραγωγοί. Άρα, λοιπόν, όλα τα άλλα εργαλεία από την εξισωτική μέχρι τα ποσά για τους κτηνοτρόφους, τους νέους αγρότες κλπ. πρέπει να τα πάμε στο μέγιστο, δηλαδή να κόψουμε από τη βασική ενίσχυση κάποια σεντς, κάποια λεπτά από κάθε παραγωγό, αλλά παράλληλα να έχουμε στα χέρια μας εργαλεία που σε συνεργασία με τους αγρότες θα βοηθήσουν να στηρίξουμε περιοχές ή προϊόντα που θέλουν υποστήριξη. Προϊόντα που είναι δυναμικά και εξωστρεφή, που έχουν τεράστια σημασία στη συνολική προσπάθεια για να έχουμε μια άλλη εικόνα στον πρωτογενή τομέα της χώρας.

Για τη συνδεδεμένη ενίσχυση από τη νέα ΚΑΠ

Δημοσιογράφος: Έχετε εικόνα για το ποια προϊόντα θα ενταχθούν στη συνδεδεμένη ενίσχυση στη νέα ΚΑΠ; 
Αναπληρωτής Υπουργός: Ήδη σας ανέφερα μερικά όπως τη βιομηχανική ντομάτα..
Δημοσιογράφος: Τα εσπεριδοειδή θα ενταχθούν; 
Αναπληρωτής Υπουργός: Για τα εσπεριδοειδή υπάρχει θετική αντιμετώπιση, όπως επίσης για την κτηνοτροφία, για έναν τομέα της κτηνοτροφίας, για παράδειγμα έχουμε το θέμα με το γάλα, τη φέτα. 
Δεν ανακοινώνω τώρα τη συνδεδεμένη ενίσχυση, λέω σε ποια προϊόντα υπάρχει ειδικό ενδιαφέρον. Για παράδειγμα στον καπνό δεν μπορούμε να δώσουμε συνδεδεμένη ενίσχυση, αλλά μπορούμε να κάνουμε στοχευμένες πολιτικές. Αυτό είναι κυρίως το αντικείμενο που ασχολούμαστε όλο αυτό το διάστημα. 
Θέλω να το ξέρουν όλοι οι αγρότες που μας ακούν ότι όλα τα σενάρια για τη νέα ΚΑΠ δεν έχουν δραματικές διαφορές μεταξύ τους, γιατί υπάρχει μια λογική που λέει «να δω τι χρήματα παίρνω». Η ουσία είναι να υπάρχουν εργαλεία για να κρατηθεί όρθια η παραγωγή και να στηριχθεί αποφασιστικά η δυναμική και εξωστρεφής γεωργία.

Για το χρονοδιάγραμμα των πληρωμών στους παραγωγούς και τις δηλώσεις ΟΣΔΕ

Δημοσιογράφος: Έχετε εικόνα πότε θα πληρωθεί η εξισωτική αποζημίωση και ποιες ακόμη πληρωμές να περιμένουν οι αγρότες και οι κτηνοτρόφοι μέσα στο καλοκαίρι;
Αναπληρωτής Υπουργός: Το θέμα των πληρωμών ήταν το πρώτο θέμα με το οποίο ασχοληθήκαμε και εγώ και ο κύριος Καρασμάνης από την πρώτη μέρα κιόλας που ήρθαμε στο Υπουργείο. Πιστεύω ότι στο τέλος του Ιουλίου αρχές Αυγούστου θα μπορέσουμε να δώσουμε την εξισωτική. Έχουμε βάλει σε υψηλή προτεραιότητα και τα περιβαλλοντικά που εκκρεμούν, τη νιτρορρύπανση και πιέζουμε στο Υπουργείο Οικονομικών για την παλιά ιστορία με τον περονόσπορο, έτσι ώστε να μπει ένας καλύτερος ρυθμός στις πληρωμές. Υπάρχει και η δημοσιονομική κατάσταση της χώρας. Όπως γνωρίζετε οι πληρωμές που ενισχύονται από το Ευρωπαϊκό Ταμείο κατά κανόνα πληρώνονται πρώτα από αμιγώς εθνικά χρήματα και στη συνέχεια έρχονται ως επιστροφή, κατά κάποιο τρόπο, στο δημόσιο ταμείο.
Δημοσιογράφος: Υπήρξε μεγάλη καθυστέρηση πάντως φέτος στην πληρωμή της εξισωτικής αποζημίωσης.
Αναπληρωτής Υπουργός: Σε σχέση με την προηγούμενη χρονιά, προφανώς, υπάρχει καθυστέρηση. Αυτό που έχει σημασία είναι να πάρουμε κάποια μέτρα για να μην ξανασημειωθεί.
Δημοσιογράφος: Υπάρχει προοπτική να ληφθούν κάποια μέτρα για να υπάρχει ένα χρονοδιάγραμμα;
Αναπληρωτής Υπουργός: Ασχολούμαστε πάρα πολύ με αυτό το θέμα όπως και με την έγκαιρη υποβολή των δηλώσεων ΟΣΔΕ. Θα πρέπει να διεκδικήσουμε το αδύνατο που φαίνεται αυτή τη στιγμή, δηλαδή από τις αρχές της κάθε χρονιάς να μπορεί κανείς να κάνει τη δήλωση ΟΣΔΕ και όχι πριν από την 15η Μαΐου, γεγονός που δημιουργεί ένα σωρό αρρυθμίες. Γιατί γύρω από αυτό το θέμα η μια αρρυθμία συμπαρασύρει και την άλλη και προκαλεί και την επόμενη. Πρέπει όλο αυτό το σύστημα να ηρεμήσει. Θεωρώ ότι το θέμα της σταθερότητας των πληρωμών είναι το δεύτερο μεγάλο θέμα που πρέπει να κερδηθεί ως στοίχημα γιατί είναι και πιο εύκολο, πιο μαχητό σε σχέση με το θέμα του κόστους παραγωγής. Στο κόστος παραγωγής για παράδειγμα, μπορεί ένα θέμα να μην μπορούμε άμεσα να το αντιμετωπίσουμε, αν και επιδιώκουμε πάρα πολύ δυνατά να αυξηθεί η επιστροφή στο πετρέλαιο. Όπως επίσης από την πρώτη μέρα διεκδικούμε και μέρος του πρωτογενούς πλεονάσματος να πάει κατευθείαν στον πρωτογενή τομέα. Όχι τόσο ως τσεκ αλλά υποβοηθώντας τη μείωση κάποιων συντελεστών παραγωγής, να συμψηφιστεί δηλαδή με μέτρα οικονομικής φύσεως που διαχέονται σε όλους τους αγρότες, δεν πάνε δηλαδή απευθείας στη τσέπη των παραγωγών, μειώνουν όμως το κόστος παραγωγής.",http://minagric.gr/index.php/el/the-ministry-2/grafeiotypou/sinentefxeis/2501-simeiasynenteyxisanapl240714
36,"Σημεία Συνέντευξης Υπουργού ΥπΑΑΤ, κ. Αθανάσιου Τσαυτάρη, στο Ρ/Φ ΒΗΜΑ FM 99,5",5/31/2014,Αθανάσιος Τσαυτάρης,"«Nα αφήσουμε πίσω τις δυσκολίες και να ξαναγυρίσουμε πάλι σε θετικούς ρυθμούς ανάπτυξης, η γεωργία δείχνει τον δρόμο»


Για την αποτίμηση του εκλογικού αποτελέσματος

Υπουργός: Κατ' αρχήν βλέπω θετικά τα αποτελέσματα των εκλογών. Δηλαδή, παρά τις δυσκολίες που περάσαμε 3-4 χρόνια με όλα αυτά τα μνημόνια, τις περικοπές, τις δυσκολίες στους μισθούς κτλ., γιατί ο κόσμος υπέφερε, πρέπει να είμαστε ειλικρινείς, και υποφέρει ακόμα, παρ’ όλα αυτά βλέπει ένα φως στην άκρη αυτού του τούνελ. Βλέπει ότι τελειώνουν αυτά και πραγματικά μπορούμε να βαδίσουμε πλέον σε μια αναπτυξιακή πορεία έτσι ώστε να αφήσουμε πίσω τις δυσκολίες και να ξαναγυρίσουμε πάλι σε θετικούς ρυθμούς. Και αυτό φαίνεται από το αποτέλεσμα των εκλογών. Αλλιώς θα είχε, ας το πούμε καταρρακώσει τις κυβερνητικές επιλογές, κάτι που δεν έγινε.

Δημοσιογράφος: Νομίζω ότι το μήνυμα του σοφού λαού το έχει καταλάβει απ’ ότι φαίνεται η κυβέρνηση και φαίνεται να επισπεύδει τις διαδικασίες και για ελάφρυνση σε διαφόρους τομείς.

Υπουργός: Έτσι είναι. Τώρα δίνεται και η ευκαιρία στην Κυβέρνηση να προχωρήσει αυτές τις διαδικασίες, γιατί λίγο πριν δε μπορούσε να το κάνει. Έπρεπε να τελειώνουμε με τις μεγάλες δυσκολίες τόσο στο δημοσιονομικό όσο και στο κομμάτι των ελλειμμάτων κτλ., για να μπορέσουμε τώρα να πατήσουμε στην ανάπτυξη, να αρχίσουν να έρχονται χρήματα παραγωγικά και από αυτό το περίσσευμα να διορθώσουμε όλες αυτές τις αδικίες. Και χαίρομαι που ειλικρινά, ανάμεσα στους πυλώνες που αποφασίζει η Κυβέρνηση να πατήσει πάνω για να στηρίξει αυτήν την ανάπτυξη, την παραγωγική, επαναλαμβάνω, είναι και ο πρωτογενής τομέας, η γεωργική παραγωγή, η μεταποίηση των προϊόντων, η παραγωγή τροφίμων κτλ. Αυτό είναι το στρατηγικό μας πλεονέκτημα.

«Διαρκής ανάγκη η υποστήριξη της γεωργίας από την επιστήμη, την έρευνα και την τεχνολογία»

Δημοσιογράφος: Βλέπω από ρεπορτάζ που έκανα για τα θέματα του Υπουργείου ότι την ερχόμενη εβδομάδα θα υπάρξουν προσλήψεις ερευνητών και εξειδικευμένων επιστημόνων, με σκοπό την ανάδειξη της γεωργίας μέσα από κάποιες έρευνες και γενικώς υπάρχουν ζητήματα τα οποία προωθούν την επιστροφή σ’ αυτό που λέμε πρωτογενή τομέα. Είναι έτσι; 

Υπουργός: Η γεωργία μας πατάει στα πλεονεκτήματα αυτού του τόπου που είναι οι εδαφοκλιματικές συνθήκες, η παράδοσή μας, το εξαιρετικό μας περιβάλλον, ο πολιτισμός μας κλπ. Όμως δεν παύει ν’ αντιμετωπίζει προκλήσεις. Δηλαδή συνεχώς έχουμε κλιματικές αλλαγές, συνεχώς έρχονται νέες αρρώστιες στα φυτά, έρχονται νέες καλλιέργειες που πρέπει να δοκιμαστούν, έρχονται νέα συστήματα μεταποίησης, διακίνησης, εμπορίας των προϊόντων μας, τοποθέτησή τους στις διεθνείς αγορές, πιστοποιήσεις με σύγχρονες μεθόδους, αξιοποίηση της πληροφορικής κλπ.

Άρα είναι διαρκής η ανάγκη της επιστημονικής και τεχνολογικής υποστήριξης της γεωργίας. Και κακώς αυτός ο τομέας αφέθηκε στο παρελθόν χωρίς υποστήριξη. Δηλαδή χωρίς τη γνώση, χωρίς την επιστήμη, τους μορφωμένους ανθρώπους, τους μορφωμένους γεωργούς, δεν μπορούμε να πάμε και να αντιμετωπίσουμε τις προκλήσεις των νέων εποχών σε όλα αυτά τα βήματα της παραγωγικής διαδικασίας.

Αυτή την αδυναμία λοιπόν την έχουμε εντοπίσει και είπαμε, παρά τις δυσκολίες, θα πρέπει να βρούμε τρόπο να ζωντανέψουμε τη γεωργική έρευνα, την τεχνολογία και την καινοτομία. Θα σας αναφέρω ένα παράδειγμα: Στη Βόρεια Ελλάδα έχουμε 11 γιγάντια γεωθερμικά πεδία. Εμείς μιλούμε για ένα μεγάλο κόστος ενέργειας στην Ελλάδα και στη γεωργία. Δείτε πώς υποφέρουν οι γεωργοί μας από το υψηλό κόστος του πετρελαίου, του αερίου, της ΔΕΗ. Γι’ αυτό και αγωνιζόμαστε να δώσουμε στους αγρότες πίσω την επιστροφή του ΦΠΑ για το πετρέλαιο.

Άρα λοιπόν να μια πηγή γεωθερμίας, δωρεάν ενέργεια, που ήταν κάτω από τα πόδια μας. Ανοίξαμε λοιπόν αυτά τα γεωθερμικά πεδία και πάνω σ’ αυτά στήνεται τώρα μια από τις πιο μεγάλες θερμοκηπιακές ζώνες για την καλλιέργεια λαχανικών, που είναι όλα εξαγώγιμα προϊόντα ολοετούς παραγωγής και εξάγονται κυρίως προς τα Βαλκάνια, τη Ρωσία κ.ά. Αυτό όμως απαιτούσε τεχνολογία.

Για τις προσλήψεις 100 ερευνητών και 150 μεταδιδακτορικών επιστημόνων στη γεωργική εφαρμοσμένη έρευνα

Υπουργός: Χρειάζεται επομένως η επιστήμη, η νέα γνώση, η καινοτομία να ενσωματωθούν στην παραγωγή, χωρίς αυτές δεν μπορούμε να προχωρήσουμε παρακάτω. 

Γι’ αυτό λοιπόν και παρά τις δυσκολίες, η Κυβέρνηση αποφάσισε - μάλιστα χθες ολοκληρώθηκαν οι διαδικασίες και στο Διοικητικό Συμβούλιο του Οργανισμού ΕΛΓΟ «ΔΗΜΗΤΡΑ» - να προχωρήσει στην προκήρυξη για την πρόσληψη 100 τέτοιων επιστημόνων, ερευνητών που θα δουλέψουν στην εφαρμοσμένη έρευνα για τη γεωργία, την αλιεία, την κτηνοτροφία κτλ. 

Παράλληλα, πέραν αυτών, θα προσλάβουμε 150 ανθρώπους με διδακτορικό, ο ακριβής όρος είναι post doctors, δηλαδή μεταδιδακτορικοί επιστήμονες, οι οποίοι για δυο - τρία χρόνια θα κληθούν να κάνουν εφαρμοσμένη δουλειά και αν πραγματικά είναι καλοί, αφ’ ενός μεν θα βοηθήσουν, αφ’ ετέρου θ’ ανοίξουν την πόρτα στο μέλλον, θα αξιοποιηθούν προς όφελος του τόπου μας. 

Μάλιστα θα προσλάβουμε και 64 γεωτεχνικούς επιστήμονες στο Υπουργείο, νέα παιδιά που είναι εξοικειωμένα με τις τεχνολογίες να μας βοηθήσουν στη διοίκηση, στο σχεδιασμό κλπ στις κεντρικές Υπηρεσίες. Οι άνθρωποι αυτοί έχουν επενδύσει τόσο πολύ στην εκπαίδευση και τη μόρφωσή τους, κάποιοι είναι ήδη στο εξωτερικό, άλλοι φεύγουν. Αν τους χάσουμε, χάνουμε τη δυνατότητα ν’ αξιοποιηθούν νέοι άνθρωποι με τις γνώσεις και τη φρεσκάδα τους στη γεωργία. Κι αυτό νομίζω θα είναι μεγάλο πρόβλημα, εμείς κάνουμε προσπάθεια να τους κρατήσουμε στον τόπο μας.

Για την υποστήριξη των νέων αγροτών και των νεοεισερχόμενων στη γεωργία

Υπουργός: Βλέπουμε και αυτό μας χαροποιεί ιδιαίτερα ότι πολλοί νέοι άνθρωποι αντιστρέφουν το βέλος ας πούμε της ιστορίας και επιστρέφουν στη γεωργία. Δηλαδή μέχρι τώρα συνήθως μιλούσαμε για αστυφιλία, δηλαδή άφηναν οι άνθρωποι την Περιφέρεια, έτσι συρρικνώθηκε η Περιφέρεια, άφηναν τη γεωργία. Έτσι έχασε το ανθρώπινο δυναμικό της η γεωργία. 

Σήμερα η δημογραφική γήρανση του αγροτικού πληθυσμού και της Περιφέρειας είναι γενικότερα ευρωπαϊκό φαινόμενο. Μόνο το 6% των Ευρωπαίων αγροτών είναι ηλικίας κάτω των 40 ετών. Αυτό τι σημαίνει; Σε 10 - 20 χρόνια δε θα έχουμε γεωργία γιατί δε θα έχουμε αγρότες, δεν θα έχουμε κτηνοτρόφους.

Δημοσιογράφος: Και αν δεν υπάρχουν κίνητρα κ. Υπουργέ δεν θα έχουμε σίγουρα. 

Υπουργός: Έτσι ακριβώς. Γι’ αυτό και στην τρέχουσα περίοδο αλλά και στη νέα ΚΑΠ που θα αρχίσει από την 1/1/2015, δηλαδή σε λίγους μήνες, πολλοί πόροι θα δοθούν στην υποστήριξη νέων ανθρώπων για να μπουν στο γεωργικό τομέα και το ύψος αυτών των κονδυλίων θα φτάσει στο 2% των συνολικών χρηματοδοτήσεων για τη νέα ΚΑΠ.

Αυτή την ώρα που μιλάμε είναι για παράδειγμα σε εξέλιξη το πρόγραμμα υποστήριξης της επιστροφής νέων αγροτών. Πρόκειται για ένα πρόγραμμα ύψους 140 εκατομμυρίων ευρώ για νέους ανθρώπους που θα ήθελαν να υποστηριχθούν στο ξεκίνημά τους, να επιστρέψουν και να καταπιαστούν με τον γεωργικό τομέα. 

Ευελπιστούμε ότι θα φτάσουμε τους 8.500 νέους που θα υποστηριχθούν από αυτό το πρόγραμμα. Το πρόγραμμα είχε τρέξει και τον προηγούμενο ενάμιση χρόνο, υποστηρίξαμε περίπου 12.500 νέους και χαίρομαι που καταφέραμε να εξοικονομήσουμε άλλα 140 εκατομμύρια ευρώ για να υποστηρίξουμε περίπου άλλους 8.500 νέους. 

Δεν είναι υποχρεωτικό όλοι να κάνουν μια αγροτική εκμετάλλευση. Έχουμε δει νέα παιδιά να καταπιάνονται με το ηλεκτρονικό εμπόριο, με το διαδίκτυο, με την τυποποίηση των προϊόντων, με νέες καλλιέργειες όπως είναι τα αρωματικά και φαρμακευτικά φυτά. 

Την ερχόμενη εβδομάδα διοργανώνουμε μια εξαιρετική διήμερη συνάντηση για τις δυνατότητες που προσφέρει αυτός ο νέος αναδυόμενες κλάδος. Πρόσφατα πραγματοποιήθηκε εδώ το Συμβούλιο Υπουργών Γεωργίας, ένεκα της Προεδρίας της χώρας μας στην Ευρωπαϊκή Ένωση, ήρθαν 28 συνάδελφοι Υπουργοί Γεωργίας, συνεδριάσαμε εδώ στην Αθήνα και δείξαμε τι μπορεί να κάνει η Ευρώπη και η Ελλάδα από τα αρωματικά και φαρμακευτικά της φυτά. 

Επισκεφθήκαμε μια καινοτόμο μονάδα μεταποίησης αρωματικών και φαρμακευτικών φυτών, την APIVITA, και οι ομόλογοί μου ενθουσιάστηκαν, καθώς είδαν από κοντά πως από αυτά τα φυτά μπορούν να γίνουν τόσα πολλά και ποικίλα προϊόντα με μεγάλη προστιθέμενη αξία. Άρα, λοιπόν, δίνονται μεγάλες δυνατότητες στα νέα παιδιά κι εμείς τα υποστηρίζουμε.",http://minagric.gr/index.php/el/the-ministry-2/grafeiotypou/sinentefxeis/2428-simiasynyp310514
37,"Σημεία Συνέντευξης Υπουργού ΥπΑΑΤ, κ. Αθανάσιου Τσαυτάρη στον Τ/Σ «Action24», στην εκπομπή «ACTION DAY» και στους δημοσιογράφους Βαγγέλη Γιακουμή και Γεωργία Σαδανά - κίνητρα στους νέους αγρότες, ενίσχυση της απασχόλησης",5/22/2014,Αθανάσιος Τσαυτάρης,"για τα κίνητρα στους νέους αγρότες και την ενίσχυση της απασχόλησης, 
για τη χρηματοδότηση της γεωργίας από τη νέα ΚΑΠ


Υποστηρίζουμε την είσοδο νέων αγροτών στη γεωργία

Εμείς υποστηρίζουμε την είσοδο νέων αγροτών στη γεωργία για τρεις λόγους και θα το υποστηρίξει και η νέα ΚΑΠ.
Πρώτον, υπάρχει ένας δημογραφικά γερασμένος αγροτικός πληθυσμός. Σε όλη την Ευρώπη μόνο το 6% των αγροτών είναι κάτω από 40 χρονών. Επομένως σε δέκα χρόνια θα μιλούμε για γεωργία χωρίς γεωργούς και αυτό δεν μπορεί να γίνει.
Δεύτερον, οι νέοι είναι πάντοτε πιο εξοικειωμένοι με την τεχνολογία, την καινοτομία, το διαδίκτυο, την πληροφορική, αντιλαμβάνονται πάρα πολύ τη σημασία του να τυποποιήσεις το προϊόν, να συμβολαιοποιήσεις την παραγωγή σου. Αυτό, ο νέος το καταλαβαίνει και το πιστεύει και το κάνει καλύτερα.

Τα κίνητρα που δίνουμε για την είσοδο των νέων στη γεωργία είναι τριών ειδών

Πρώτον απλούστευση των διαδικασιών. Εμείς πρώτα - πρώτα εφαρμόζοντας αυτό το λεγόμενο fast track που έγινε της μόδας πρώτα στη μεταποίηση γιατί είδα όταν έφτασα στο Υπουργείο ότι υπήρχαν εκατοντάδες τέτοιες αιτήσεις και για μεγάλο διάστημα δεν είχαν αξιολογηθεί. Και ψάχνοντας που χωλαίνει, για να δούμε που υπάρχει στενωπός και δεν μπορούν να περάσουν αυτά. 
Κάναμε ένα γρήγορο σύστημα αξιολόγησης, η προκήρυξη έγινε μάλιστα από την 1η του έτους στις 20 Ιανουαρίου έκαναν τις αιτήσεις τους οι πρώτοι και 18 Φεβρουαρίου πήραν τις εγκρίσεις τους. Το ίδιο κάνουμε τώρα με τους νέους. Δεν έχει νόημα αν δεν το κάνεις αυτό. Αν περιμένει κάποιος δυο τρία χρόνια δεν έχει νόημα.
Χωρίς να μπερδεύω τον κόσμο, ο αγροτικός κόσμος που μας ακούει όμως το καταλαβαίνει αυτό που λέω: τα δικά μας προγράμματα αυτά που είναι στον πυλώνα Ι όπως λέγονται, που είναι ο τομέας των ενισχύσεων και στον πυλώνα ΙΙ που είναι ο αναπτυξιακός, μέχρι τώρα τους υποστηρίζαμε μόνο από τον αναπτυξιακό τομέα με τα σχέδια βελτίωσης, στον πυλώνα ΙΙ.
Τώρα όμως μέσα στον πυλώνα Ι βάλαμε ότι ένας που θα καλλιεργήσει ένα στρέμμα, εφόσον είναι ενήλικας και θα πάρει ένα ευρώ, εφόσον είναι νέος θα πάρει 1,25. Δηλαδή 25% παραπάνω πριμοδότηση μόνο και μόνο επειδή είναι νέος. Και μια σειρά άλλων πραγμάτων με το αρχικό κεφάλαιο και βοήθεια στο ξεκίνημα.
Να τους δώσουμε χωράφια. Εφόσον είναι νέοι και μάλιστα είναι οι ίδιοι γεωτεχνικοί τους δίνουμε 25 στρέμματα αν είναι ένας, 50 στρέμματα αν είναι δύο και τέσσερις αν είναι 100 στρέμματα. Θέλω να το τονίζω αυτό γιατί μια διαρθρωτική αδυναμία του τόπου μας είναι ο μικρός και ο διάσπαρτος κλήρος.
Οι νέοι κάνουν πολύ εύκολα ομαδοποίηση, έχουμε κάνει αυτή την ώρα συνέργειες και έχει πολύ μεγάλη σημασία αυτό. Δυστυχώς μέσω του μηχανισμού με διάφορες μορφές συνεργατισμού, αυτός ήταν ο ρόλος άλλωστε και των παλαιών Συνεταιρισμών, τους οποίους κοιτάξαμε να τους ξεκαθαρίσουμε, να κρατήσουμε τους 1.400 περίπου που είναι υγιείς. 
Ελέγξαμε όλα τα στοιχεία τους και είναι οικονομικά βιώσιμοι γιατί εμείς πιστεύουμε στην έννοια του συνεργατισμού, για να άρουμε αυτή τη διαρθρωτική μας αδυναμία.
Και αυτή τη στιγμή έχουμε ομάδες νέων παραγωγών κοσμήματα, που είναι πρότυπα. Δε διστάζω να αναφέρω τα παιδιά που κάνουν στο Βελβεντό της Κοζάνης τα ροδάκινα, που είναι πρότυπο. Τους επισκέπτεσαι και λες, μόλις στάθηκαν στα πόδια τους, γύρισαν πίσω να δείξουν τώρα στα μέλη τους πως θα τους εφοδιάζουν με καλύτερα εφόδια, να πάνε αυτοί και να πουν «ξέρεις, οι άνθρωποι των ροδακίνων θα χρειαστούν 10.000 τελάρα. Αντί να πάει ένας – ένας να τα παραγγέλνει αυτά στις κάσες, πάνε αυτοί στο εργοστάσιο και λένε «μπορείς να μας δώσεις 10.000 τελάρα για τα μέλη μας;. Αντί να τα δώσεις όμως 1 ευρώ, θα τα δώσεις 0,8 γιατί σου κάνουμε μια μεγάλη παραγγελία». Και το ίδιο ως προς το προϊόν τους. 
Είναι άλλο να πάει ένας μεμονωμένος αγρότης να πάει ο Γιακουμής και να πει «έχω κι εγώ 10 τόνους ροδάκινο» και να τον κοροϊδεύουν «το παίρνω – δεν το παίρνω» ή «θα στο πάρω με ένα ευρώ» και άλλο είναι να πάνε 100 Γιακουμήδες και να πουν «κοίταξε να δεις, εμείς έχουμε 10.000 τόνους».

Για δημιουργία δημοπρατηρίου

Το διερευνούμε σαν ένα εργαλείο που να μπορεί κανείς να κάνει καλύτερη διαπραγμάτευση ως προς το προϊόν του. Επομένως έχουμε πολλούς λόγους, αλλά ο πιο σημαντικός για εμένα αυτή την ώρα για τον τόπο μας είναι ότι από την άλλη μεριά έχουμε μια μεγάλη ανεργία, έχουμε μεγάλη ανεργία ιδιαίτερα των νέων. Η ανεργία των νέων είναι για εμένα αυτή τη στιγμή το πιο οξυμμένο κοινωνικό μας πρόβλημα.

Ισχυρή χρηματοδότηση της γεωργίας από τη νέα ΚΑΠ

Έχετε ακούσει για το δημοσιονομικό πλαίσιο της νέας ΚΑΠ. Όλος ο κόσμος φοβόταν και ειδικά οι γεωργοί ότι θα σταματήσει η υποστήριξη της γεωργίας, θα κοπούν τα κονδύλια και τα λοιπά. Κι όμως στη διαπραγμάτευση που κάναμε με τη νέα ΚΑΠ, η χώρα μας θα πάρει 19,6 δις ευρώ και να σας δώσω μια είδηση. Γιατί μέχρι τώρα μιλάγαμε για τη νέα Κοινή Αγροτική Πολιτική, η οποία στη χώρα μας θα φέρει περίπου 19,4 δισεκατομμύρια ευρώ, όσα περίπου έφερε και την προηγούμενη περίοδο. Άρα δεν υπάρχει καμία συρρίκνωση των κονδυλίων για την υποστήριξη.
Τώρα μάλιστα έγινε και η συμφωνία για τη νέα Κοινή Αλιευτική Πολιτική για την αλιεία και τις υδατοκαλλιέργειες. Η χώρα μας την προηγούμενη περίοδο πήρε περίπου 200 εκατομμύρια ευρώ, η είδηση είναι τώρα ότι φέτος θα πάρουμε περίπου 400 εκατομμύρια. 
Επομένως σαφέστατα το ακούν γιατί αυτές οι προτεραιότητες που δώσαμε εμείς είναι οι προτεραιότητες και των δικών τους καταναλωτών.

Για τις επενδύσεις στον πρωτογενή τομέα με την αξιοποίηση εναλλακτικών μορφών ενέργειας

Χαρακτηριστικό παράδειγμα είναι το άνοιγμα μεγάλων γεωθερμικών πεδίων που έχουμε στη Βόρεια Ελλάδα. Εδώ δεν μιλάμε για υψηλό κόστος παραγωγής μέσα σε αυτό το υψηλό κόστος ενέργειας; Χτες δώσαμε στους γεωργούς την επιστροφή του ειδικού φόρου κατανάλωσης πετρελαιοειδών για να τους βοηθήσουμε λίγο να μετριάσουμε αυτό το ενεργειακό κόστος.
Και αντίστοιχα γίνονται προσπάθειες να μειωθεί το φυσικό αέριο και άλλα. 
Να όμως οι εναλλακτικές μορφές, οι ήπιες μορφές ενέργειες, μορφές που δεν τελειώνει ποτέ η ενέργεια, η γεωθερμία δεν τελειώνει ποτέ. Την παίρνεις, ζεσταίνεις το θερμοκήπιό σου και γυρίζεις πίσω. Κάποιοι επιχειρηματίες επένδυσαν πάνω σε αυτά τα γεωθερμικά πεδία και σε λίγες μέρες θα πάω να βρεθώ στη συγκομιδή των προϊόντων.
Άρα με το σκεπτικό ότι ανέκαθεν η γεωργία ήταν μια μεγάλη δεξαμενή χεριών, αυτή την προσπάθεια κάνουμε να δώσουμε δουλειά σε αυτούς τους νέους ανθρώπους.

Για τη στροφή στη γεωργία ποιότητας και στα ποιοτικά αγροτικά προϊόντα

Εμείς κάναμε μια στρατηγική επιλογή γιατί τώρα είναι η εποχή όπου γίνονται συζητήσεις για τα αναπτυξιακά σχήματα του τόπου και τη στρατηγική που πρέπει να ακολουθηθεί. Από την πρώτη στιγμή είπαμε ότι η χώρα μας, μια μικρή χώρα με εξαιρετικό περιβάλλον, παράδοση, εμπειρία, εδαφοκλιματικές συνθήκες τέτοιες, δεν μπορεί να είναι ανταγωνιστική όπως συνέβαινε στο παρελθόν σε μια γεωργία χαμηλού κόστους, παράγοντας ένα δυο προϊόντα σε όσο το δυνατό χαμηλότερο κόστος για να είναι ανταγωνιστική.
Αντίθετα έχει μεγάλα περιθώρια αν κάνει μια στροφή 180 μοιρών και πάει προς την ποιότητα, τα ποιοτικά προϊόντα.
Και από εκεί και ύστερα να τα υποστηρίξει, να τα πιστοποιήσει, να τα τυποποιήσει, να τα διακινήσει, να υποστηρίξει την εξωστρέφειά τους, να τα πάει στις διεθνείς εκθέσεις τροφίμων και παντού.
Όλη η Ελλάδα έκανε αυτή τη στροφή και μέσα σε ένα δυο χρόνια, δέστε τα αποτελέσματα. Παραδείγματος χάριν μια μικρή χώρα σα τη δική μας μικρή συνολικά στην Ευρωπαϊκή Ένωση σε σύγκριση με Γαλλία, Ιταλία, Γερμανία κι άλλες μεγάλες παραγωγικές αγροτικά χώρες, δέστε ότι εμείς γιορτάσαμε πρόσφατα -ήρθε μάλιστα και ο Επίτροπος Γεωργίας ο κ.Ciolos και ο Πρόεδρος της Ευρωπαϊκής Επιτροπής Γεωργίας και ευρωβουλευτής ο κ.De Castro - τα 100 ΠΟΠ, 100 Προϊόντα Ποιότητας μια χώρα όπως η Ελλάδα σχετικά μικρή. Έρχονται τώρα στo πλαίσιο της νέας ΚΑΠ, ακόμη τρία σήματα ποιότητας. Μέχρι τώρα είχαμε τα ΠΟΠ, τα ΠΓΕ προϊόντα με γεωγραφικές ενδείξεις, τα Βιολογικά προϊόντα, τώρα έρχονται τα Παραδοσιακά προϊόντα της Ευρώπης και εκεί θα εντάξουμε δικά μας προϊόντα, της νησιωτικής παραγωγής, της ορεινής γεωργίας. Αυτό ζητάει ο κόσμος και δέστε κάνοντας αυτή τη στροφή, πόση επιτυχία είχε. Βλέπουμε μετρήσιμα αποτελέσματα. Δέστε που πήγαν οι εξαγωγές των ελληνικών αγροτικών προϊόντων

Διασύνδεση πρωτογενούς τομέα με τουρισμό

Όλος ο κόσμος και όλη η Ευρώπη και φυσικά και ο Έλληνας καταναλωτής ψάχνει να βρει ποιοτικά αγροτικά προϊόντα.
Και εκείνο που τους είπα για να το συνδέσω με τον τουρισμό είναι ότι «κοιτάξτε, εμείς έχουμε μια δεύτερη μεγάλη βιομηχανία που είναι ο τουρισμός, εννοώ στον τομέα των υπηρεσιών, εδώ έρχονται 18 εκατομμύρια τουρίστες γιατί αυτοί διαλέγουν τον τόπο προορισμού τους και για γαστρονομικούς και διατροφικούς λόγους.
Επομένως πολλοί εξ αυτών είναι και Ευρωπαίοι. Αν η Ελλάδα παράγει ένα εξαιρετικό ψάρι στα ιχθυοτροφεία της, ένα εξαιρετικό λάδι, ένα εξαιρετικό φρούτο, τα τυριά, τα κρασιά μας και τα λοιπά που θριαμβεύουν στις εξαγωγές.
Σας υπενθυμίζω ότι από τα δέκα κορυφαία προϊόντα που εξάγει αυτή τη στιγμή ο τόπος και εσείς αντιλαμβάνεστε τι σημασία έχουν αυτή τη στιγμή οι εξαγωγές να πουλήσουμε τα πέντε είναι αγροτικά προϊόντα.",http://minagric.gr/index.php/el/the-ministry-2/grafeiotypou/sinentefxeis/2413-dt220514
38,"Σημεία Συνέντευξης Υπουργού ΥπΑΑΤ, κ. Αθανάσιου Τσαυτάρη στον Τ/Σ «Kontra Channel », στην εκπομπή «Επί του Πιεστηρίου» και στους δημοσιογράφους Μάκη Κουρή και Σωτήρη Ξενάκη",5/13/2014,Αθανάσιος Τσαυτάρης,"για την υποστήριξη των νέων αγροτών, τις εξαγωγές των αγροτικών προϊόντων, 
τις επενδύσεις στον πρωτογενή τομέα κ.ά.  

Πάνω από 40.000 νέοι άνθρωποι βρήκαν δουλειά στον πρωτογενή τομέα τα τελευταία δύο χρόνια
Δημοσιογράφος: Έχει φύγει πιο πολύς κόσμος τώρα στην περιφέρεια να ασχοληθεί με την κτηνοτροφία;
Υπουργός:  Σας θυμίζω ότι ένα χρόνο πριν είχα τονίσει από την εκπομπή σας, αυτήν την προτεραιότητα και το έλεγα για δυο λόγους. Όχι μόνο γιατί έπρεπε να δώσουμε γρήγορα δουλειά, αλλά παραγωγική δουλειά, απασχόληση στην παραγωγή σε νέους ανθρώπους, κυρίως αυτούς που ήταν άνεργοι.
Υπήρχε και ένας δεύτερος λόγος που σας είχα πει που θέλαμε να εισάγουμε νέους ανθρώπους στη γεωργία. Ο γεωργικός πληθυσμός είναι δημογραφικά γερασμένος, όχι μόνο στη χώρα μας αλλά και σε ολόκληρη  την Ευρώπη  όπου μόνο το 6% των αγροτών μας είναι κάτω από 40 ετών. Όλοι οι άλλοι είναι πάνω από 40 ετών.
Μπαίνουν λοιπόν νέα και μορφωμένα παιδιά στον αγροτικό τομέα και  αυτό με κάνει ευτυχή διότι μπαίνουν όχι μόνο από ανάγκη, γιατί είναι άνεργοι, αλλά και από επιλογή.  Στρέφονται σε όλη την παραγωγική  αλυσίδα. Κάνουν θερμοκήπια, μπαίνουν στην κτηνοτροφία μεθοδικά, μπαίνουν επίσης στην διακίνηση, στην τυποποίηση των προϊόντων, τη χρησιμοποίηση του διαδικτύου για να πιστοποιήσουν και να διακινήσουν πιστοποιημένα προϊόντα. Μπαίνουν στις λεγόμενες κοντές αλυσίδες εφοδιασμού.
Να σας δώσω ένα παράδειγμα μια νεαρή κοπέλα που ήταν και φοιτήτριά μου, γεωπόνος. Παράγει βιολογικά λαχανικά, πήγε στα εστιατόρια και τα ξενοδοχεία της Θεσσαλονίκης και δίνει την παραγωγής της, κάτι παρόμοιο έκανε και ένας άλλος νέος γεωπόνος με τα καρπούζια του στη Χαλκιδική και δίνει την παραγωγή του μόνο στα ξενοδοχεία της Χαλκιδικής και ιδιαίτερα για τους Ρώσους, τους Ρουμάνους κλπ., που ξέρετε τους αρέσει πάρα πολύ αυτό το φρούτο. Τα νέα αυτά παιδιά παράγουν  τα προϊόντα τους, τα πιστοποιούν, τα διακινούν φρέσκα, κατευθείαν στην κατανάλωση.
Οι εκτιμήσεις μας μόνο από τα τρέχοντα  προγράμματα του Υπουργείου είναι ότι από  τα τελευταία ένα - δυο χρόνια βρήκαν δουλειά πάνω από 40.000 νέοι άνθρωποι. Άρα η γεωργία αποτελεί δεξαμενή χεριών και μπορεί να υποστηρίξει την απασχόληση στον τόπο μας.
Από την πρώτη στιγμή που ανέλαβα τα καθήκοντά μου από το βήμα της Βουλής είπα ότι αυτός ο τόπος σε δύσκολες καταστάσεις στο παρελθόν πάτησε πάνω στη γεωργία και σε αυτήν τη δύσκολη συγκυρία που περάσαμε, τα πλεονεκτήματά μας για να οδηγηθούμε στην ανάπτυξη βρίσκονται στον αγροτικό τομέα.
 
Για τις εξαγωγές των αγροτικών προϊόντων
Δημοσιογράφος: Το λάδι φεύγει ασυσκεύαστο, χύμα. Χαρακτηριστικά στην Κεφαλονιά, δεν συσκευάζεται .
Υπουργός: Έφευγε. Τώρα όχι.  Πέρσι σας είχα πει ότι το πιο εξαγώγιμο προϊόν του τόπου μας  ήταν τα ψάρια των ιχθυοκαλλιεργειών μας. Φέτος βρίσκονται στη δεύτερη θέση και στην πρώτη θέση βρίσκεται το λάδι και η αξία των εξαγωγών του ανέβηκε πάνω από 42%. Το λάδι μας είναι σήμερα το νούμερο ένα εξαγώγιμο προϊόν μας, χάρη στην τυποποίηση και την εμπορία του με σωστούς όρους.
Εμείς δεν είμαστε μια γιγάντια χώρα να παράξουμε πάρα πολύ προϊόν. Δεν πιστεύω δηλαδή ότι θα ανεβάσουμε, θα τριπλασιάσουμε τις ποσότητες λαδιού. Μπορούμε όμως να διπλασιάσουμε ή να τριπλασιάσουμε την αξία του προϊόντος που πουλάμε στο εξωτερικό.
 
Για τις επενδύσεις στον πρωτογενή τομέα με την αξιοποίηση της γεωθερμίας
Υπουργός: Σας θυμίζω ότι από αυτή εδώ την εκπομπή σας είχα  μιλήσει για τα γεωθερμικά πεδία της Μακεδονίας, έχουμε 11 τέτοια μεγάλα γεωθερμικά πεδία. Το πρώτο ήταν στο Εράσμιο στην Ξάνθη, όπου έχουμε 2.500 στρέμματα, δικά μας μάλιστα του Υπουργείου Γεωργίας εκτάσεις κρατικές και ήταν αλατούχα εδάφη. Δεν μπορούσαν να κάνουν τίποτα. Ήταν βούρλα, ούτε τα ζώα μπορούσαν να βοσκίσουν. Θα έλεγα ότι η κρίση καμιά φορά δημιουργεί ευκαιρίες. Όταν άρχισε να ανεβαίνει το κόστος της ενέργειας τόσο πολύ, είδατε ότι υπήρχε κάτω από τα πόδια μας μια δωρεάν ενέργεια. Στην κυριολεξία δωρεάν, γιατί αυτό δεν τελειώνει ποτέ. Ανεβαίνει πάνω το νερό, θερμαίνει το θερμοκήπιο, ψύχεται το νερό και ξαναγυρίζει πίσω στα έγκατα να ξαναζεσταθεί και να ξανανέβει.
Μόλις σήμερα υπέγραψα δυο ακόμη αποφάσεις για την επενδυτική αξιοποίηση Δημόσιας γης για θερμοκηπιακές καλλιέργειες με τη χρήση γεωθερμίας στον Έβρο.

Δύο υγιείς επιχειρήσεις δραστηριοποιούνται ήδη με επιτυχία στη Θράκη στις θερμοκηπιακές καλλιέργειες με την αξιοποίηση της γεωθερμίας. Μόνο αυτές οι δυο εταιρείες επενδύουν αυτή τη στιγμή 21 εκατομμύρια ευρώ. Μιλάμε για μεγάλες επενδύσεις, δουλεύουν ήδη 400 άτομα και συνεχώς επεκτείνονται
Αυτό είναι το καλό με αυτές τις κατασκευές. Δεν χρειάζεται να τα τελειώσει κανείς και τα 700 στρέμματα για να αρχίσει να παράγει. Τα πρώτα 40 – 50 στρέμματα αρχίζουν να παράγουν και οι επενδύσεις επεκτείνονται.
 
Για το ευρωπαϊκό πρόγραμμα προώθησης κατανάλωσης των φρούτων στα σχολεία
Δημοσιογράφος: Προχθές ήρθε ο γιος μου με δυο σακούλες καλής ποιότητας μήλα από το σχολείο. Εγώ δεν ήξερα ότι υπάρχει αυτό το πρόγραμμα. Είναι ελληνικής παραγωγής;
Υπουργός: Βεβαίως, δίνουμε στα παιδιά και πορτοκάλια, αχλάδια, φρουτοσαλάτες κλπ. Τα περισσότερα είναι δικά μας. Αν κάποιο φρούτο δεν φτάνει σε ποσότητα πρέπει να είναι ευρωπαϊκό. Αυτό προβλέπει το ευρωπαϊκό πρόγραμμα.
Πέρσι μοιράσαμε σε σχολεία της περιφέρειας, φέτος μοιράζουμε εναλλάξ σε σχολεία των μεγάλων αστικών κέντρων, δηλαδή στη Θεσσαλονίκη, Αθήνα. Τι είναι αυτό το πρόγραμμα;
Δεν είναι πρόγραμμα που προσπαθούσαμε να δώσουμε σε ένα παιδί τροφή, όπως είναι άλλα  προγράμματα. Με αυτό το πρόγραμμα είναι προσπαθούμε να υποστηρίξουμε την υγιεινή διατροφή του κόσμου, αρχίζοντας από την υγιεινή διατροφή των παιδιών.  Εξοικειώνοντας δηλαδή τα νέα παιδιά με τη σημασία που έχει το φρούτο και το γάλα στην υγιεινή διατροφή. Και είναι το πρόγραμμα μέσω του οποίου στοχεύουμε να αντιμετωπίσουμε τη μάστιγα της παχυσαρκίας των νέων.
 
Για την υποστήριξη της παραγωγικής διαδικασίας και του ενεργού  αγρότη από τη νέα ΚΑΠ
Δημοσιογράφος: Πότε θα δώσετε τα δικαιώματα σε αυτούς που ανήκουν τα χωράφια;
Υπουργός: Όπως ξέρετε αυτή η περίοδος είναι μεταβατική. Μόλις τελείωσε η προηγούμενη ΚΑΠ η προηγούμενη περίοδος, που στηρίζονταν σε αυτό και μόλις αρχίζει η καινούργια. Από την 1/1/2015 αρχίζει η καινούργια ΚΑΠ. Θα δούμε πως θα εφαρμοστεί, σύντομα μάλιστα, γιατί μέχρι τον Αύγουστο πρέπει να τα έχουμε πει και στην Ευρωπαϊκή Ένωση.
Πάντως είναι η πρώτη φορά που η ΚΑΠ και οι ενισχύσεις της  γίνονται πλέον παραγωγικές. Δηλαδή δεν θα παίρνει κάποιος χρήματα επειδή θα λέει ότι είναι αγρότης. Θα υποστηριχθεί η παραγωγική του διαδικασία και δεν θα επιδοτείται χωρίς να κάνει τίποτα.
 
Για την εξισωτική αποζημίωση
Δημοσιογράφος: Υπάρχει αυτή η αποζημίωση από τα 160 εκατομμύρια που ήταν πέρσι και φέτος είναι πάλι στα 60 εκατομμύρια; Τι είναι αυτό ακριβώς;
Υπουργός: Έχουμε ένα πρόγραμμα που είναι από εθνικούς μας κυρίως πόρους και συμπληρωματικά από την Ευρωπαϊκή Ένωση, όπου προσπαθούμε  να ενισχύσουμε απόμακρες περιοχές του τόπου μας. Σας θυμίζω ότι ο τόπος μας δεν είναι μόνο ο κάμπος της Θεσσαλίας. Είναι τα νησιά μας, όπου κοστίζει πανάκριβα σε κάποιον που έχει λίγα ζώα στο νησί στο Αιγαίο Πέλαγος να κουβαλήσει καλαμπόκι ή να κουβαλήσει  ένα φορτηγό με τριφύλλι και το ίδιο ισχύει και στους ορεινούς μας όγκους, όπου αυξάνεται το κόστος για να πάει ένα φορτηγό με τριφύλλι και ζωοτροφές. Αυτό προσπαθεί να εξισώσει αυτές τις λεγόμενες μειονεκτικές περιοχές του τόπου μας από πλευράς συνθηκών και αποστάσεων.
Δημοσιογράφος: Το ποσό από τα 160 πηγαίνει στα 60 εκατομμύρια; Γιατί οι πληροφορίες λένε ότι μειώνεται για το 2014 στα 60 εκατομμύρια.
Υπουργός: Όχι. Κατ’ αρχήν από το 2014 και μετά αρχίζει η νέα ΚΑΠ όπου οι ίδιες αυτές δράσεις υποστήριξης των μειονεκτικών περιοχών εντάσσονται μέσα στον Πυλώνα Ι, δηλαδή στην ενιαία ενίσχυση. Μας δίνεται η δυνατότητα να τις  υποστηρίξουμε 100% από κοινοτικούς πόρους και δώσαμε μάχη για αυτό, προκειμένου να στηρίξουμε τα βουνά μας, τα νησιά μας.
  
Για τις δράσεις του ΥπΑΑΤ κατά των μεσαζόντων
Δημοσιογράφος: Στα θέματα που έχετε βάλει για προγραμματισμό, είναι και οι κινήσεις που καταπολεμούν τη δράση των μεσαζόντων.
Υπουργός: Βεβαίως. Θεσμοθετήσαμε τις αγορές παραγωγών, τα λεγόμενα farmersmarkets, όπου κάθε Σάββατο μπορεί κάποιος άμεσα να πάει να δώσει τα προϊόντα του κατευθείαν στην κατανάλωση για να μειώσουμε και την ψαλίδα στις τιμές.
Δημοσιογράφος: Αυτά είναι ιδιωτικά ή δημόσια;
Υπουργός: Δημόσια. Είναι οι δήμοι μαζί με τους νέους αγρότες και τους παραγωγούς των αγορών. Οι αγορές παραγωγών λειτουργούν κάθε Σάββατο, πουλώντας εξαιρετικής ποιότητας προϊόντα. Θέλουμε να έρθει κοντά σε αυτές τις αγορές ο καταναλωτής.
Αυτή τη στιγμή λειτουργούν γύρω στις 10 αγορές παραγωγών. Τις θεσμοθετήσαμε πρόσφατα σε νόμο και προσπαθούμε να λειτουργήσουν κανονικά σε όλη την Ελλάδα γιατί ο κόσμος τα προτιμάει, γιατί έχουν το εξής εξαιρετικό χαρακτηριστικό. Έρχεται πλέον για πρώτη φορά ο καταναλωτής κοντά στον παραγωγό και στα προϊόντα του.  
Δημοσιογράφος: Ο μεσάζοντας που πάντα ακούγαμε ότι ήταν η αιτία  η τιμή από το χωράφι να φεύγει ένα ευρώ και να καταλήγει 2 και 3 ευρώ πάνω στην αγορά. Έχει αντιμετωπιστεί αυτό το πράγμα;
Υπουργός: Με την τήρηση των στοιχείων εσόδων - εξόδων και από τους γεωργούς, δεν μπορεί κανένας να παίξει με εικονικά τιμολόγια. Και ζητήσαμε και τη βοήθεια και των γεωργών σε αυτό. Δηλαδή πήγαινε ένας έμπορος για να ελληνοποιήσει 100 τόνους πατάτα, έπαιρνε από τον Ξενάκη 10 τόνους και του έλεγε γράψε ότι πήρες 100.
Τώρα δεν μπορεί να γίνει αυτό διότι πρώτον, ο παραγωγός πρέπει να το δικαιολογήσει στα έξοδά του, γιατί ελέγχεται στην τήρηση στοιχείων εσόδων εξόδων και δεύτερον, τον συμφέρει να  το κάνει γιατί του έλεγε κάποιος «κοίταξε να δεις και εσύ θα κερδίσεις, διότι θα πας να πάρεις επιστροφή ΦΠΑ και δεν θα πάρεις για 10 τόνους, θα πάρεις για 100». Έλα όμως τώρα που ελέγχεται και αυτός μέσω της διασταύρωσης στοιχείων που σας είπα γιατί του λένε, «πώς είναι δυνατόν εσύ να έχεις 10 στρέμματα να μας δώσεις 10 τόνους και πηγαίνεις και δίνεις τιμολόγια των 100»;",http://minagric.gr/index.php/el/the-ministry-2/grafeiotypou/sinentefxeis/2386-dt130514b
39,"Σημεία συνέντευξης του Υπουργού ΥπΑΑΤ κ. Αθανάσιου Τσαυτάρη, στον Τ/Σ ΝΕΡΙΤ",5/9/2014,Αθανάσιος Τσαυτάρης,"Μοναστηριακή Διατροφή


Για την υποστήριξη της Μεσογειακής Διατροφής και την ανάδειξη της Μοναστηριακής Διατροφής μέσω εκδηλώσεων που διοργανώνει το ΥπΑΑΤ

Ξεκινήσαμε να υποστηρίζουμε τη Μεσογειακή Διατροφή. Βρεθήκαμε 2-3 χώρες Ευρωπαϊκές της Μεσογείου και μαζί με 2-3 χώρες ακόμη από την Αφρική, δημιουργήσαμε ένα δίκτυο, πήγαμε στην Unesco και καθιερώσαμε τη Μεσογειακή Διατροφή ως Άυλο Πολιτιστικό Αγαθό της ανθρωπότητας. Έχει τόση μεγάλη σημασία για την υγεία του ανθρώπου. Πρώτη φορά που ένα σύστημα διατροφής καθιερώνεται ως άυλο πολιτιστικό αγαθό. Δύο ακόμα χώρες ζήτησαν να μπουν σ’ αυτό το δίκτυο, η Κύπρος και η Κροατία. Η χώρα μας ανέλαβε την Προεδρία, ζητήσαμε από τους Γερμανούς να γίνεται κάθε χρόνο μια Έκθεση μόνο με τα μεσογειακά προϊόντα και τη διατροφή τους. Με το ίδιο σκεπτικό είπαμε να δούμε και άλλα συστήματα διατροφικά. Εκεί ήρθαμε στη Μοναστηριακή Διατροφή. Ας πάρουμε για παράδειγμα τη διατροφή στο Άγιον Όρος.

Σήμερα πολλοί άνθρωποι αναφέρουν ότι είναι φυτοφάγοι, vegetarian, δηλαδή δεν τρώνε κρέας, αυτή τη διατροφή οι άνθρωποι στο Άγιον Όρος την ακολουθούν εδώ και περίπου 1.000 χρόνια. Έπρεπε να βρουν εναλλακτικές λύσεις. Πρέπει να σας εξηγήσω τι λάθη κάνουν κάποιοι φυτοφάγοι, αν δεν εφαρμόσουν σωστά τη χορτοφαγία. Λένε, «δεν τρώω κρέας». Ναι, αλλά το κρέας είναι μια εξαιρετική πηγή φολικού οξέος. Δε μπορείς να το βρεις πουθενά αλλού, εκτός αν ξέρεις σε ποιες τροφές βρίσκεται. Ο μοναδικός σπόρος που έχει γιγάντιες ποσότητες φολικού οξέος είναι το σουσάμι. Γι’ αυτό σ’ αυτά τα μέρη καθιερώθηκε το ταχίνι, ο χαλβάς, που είναι εξαιρετική πηγή φολικού οξέος, για αυτό ακόμα και σήμερα όταν αρχίζουμε τις νηστείες βάζουμε μέσα οπωσδήποτε τον χαλβά. Για να αντιμετωπίσουμε τα προβλήματα και να μην παρουσιάζονται ελλείψεις διατροφικές. Να λοιπόν πως η παράδοση και ο πολιτισμός γίνεται σύστημα υποστήριξης.

Για την ανάδειξη της αξίας της Μοναστηριακής Διατροφής, διοργανώνουμε λοιπόν ένα σημαντικό διήμερο εκδηλώσεων που ξεκινά την Κυριακή 11 Μαΐου και θα γίνει στο Μουσείο Ελληνικής Γαστρονομίας στην Αθήνα που βρίσκεται στην περιοχή του Ψυρρή. Εκεί θα λειτουργεί μια μεγάλη Έκθεση βιβλίων για τη Μοναστηριακή Διατροφή, θα μαγειρεύουν άνθρωποι από τις μονές και ο κόσμος θα έχει την ευκαιρία να δοκιμάσει μοναστηριακές συνταγές. Επίσης, τη Δευτέρα διοργανώνουμε ένα εξαιρετικό συνέδριο όπου θα παρουσιαστεί η αξία αυτών των προϊόντων. Κάναμε συζητήσεις με τους μοναχούς για την αξία της Μοναστηριακής Διατροφής και πόσο μπορεί να βοηθήσει στο θρησκευτικό μας τουρισμό. Δείτε πόσος κόσμος πάει να επισκεφτεί τα μέρη αυτά είτε το Δεκαπενταύγουστο, στα μεγάλα νησιά, στα πανηγύρια της Παναγίας κλπ, είτε το Πάσχα που πολλοί νηστεύουν. Θα καθιερωθεί μια «Ζώνη Μοναστηριακής Διατροφής» και θα δοθούν σήματα και σε εστιατόρια που θα ήθελαν να ενημερώσουν τον επισκέπτη ότι εκεί προσφέρετε Μοναστηριακή Διατροφή. Έχουμε πάρα πολλούς Χριστιανούς τουρίστες. Αυτή την ώρα η Ελλάδα κατακλύζεται από Ρώσους, από Ρουμάνους κ.ά και είναι άλλη μια ιδιαιτερότητα του τόπου μας που θα βοηθήσει στην ενίσχυση του πρωτογενούς τομέα και του τουρισμού.

Για την υποστήριξη της ποιότητας των αγροτικών προϊόντων και την ανάδειξη της γεωργικής ποικιλομορφίας της Ε.Ε.

Πέραν της προσπάθειας που κάνουμε για να στηρίξουμε το πρωτογενές κομμάτι της γεωργίας μας, το γεωργό, τον παραγωγό, την παλιά ή τη νέα καλλιέργεια, έχουμε κάνει στρατηγική επιλογή στο Υπουργείο να υποστηρίξουμε την ποιότητα. Εκεί, λοιπόν, είδαμε ότι η χώρα μας έχει μια ποικιλομορφία εδαφοκλιματικών συνθηκών. Δείτε πόσο διαφέρει ένα νησιώτικο αγροτικό σύστημα από αυτό στα βουνά της Πίνδου ή στον κάμπο της Θεσσαλίας, της Μακεδονίας και αλλού. Αυτή η ποικιλομορφία των συνθηκών μας που αντανακλάται, φυσικά και στον πολιτισμό μας και στην ιστορία μας, αντανακλάται και στα προϊόντα μας. Αυτήν την ποικιλομορφία είχαμε σα στόχο να την αναδείξουμε στο Άτυπο Συμβούλιο Υπουργών Γεωργίας που πραγματοποιήθηκε πριν λίγες μέρες στην Αθήνα στο πλαίσιο της Ελληνικής Προεδρίας. Αυτό γίνεται και σ’ όλη την Ευρώπη. Αν την Ευρώπη τη συγκρίνουμε με τους μεγάλους της ανταγωνιστές, την Κίνα, την Αμερική, τον Καναδά, τη Ρωσία, θα δείτε ότι αυτό είναι ένα μεγάλο πλεονέκτημα.

Φιλοξενήσαμε λοιπόν στην Αθήνα όλους τους Υπουργούς Γεωργίας της Ε.Ε. για να συζητήσουμε μόνο αυτό το θέμα της γεωργικής ποικιλομορφίας. Πως δηλαδή η Ευρώπη, θα κάνει στρατηγικό της πλεονέκτημα τα παραγωγικά της συστήματα. Τους δείξαμε ένα παραγωγικό σύστημα στη χώρα μας. Τους πήγαμε στην εταιρεία Apivita, επισκεφθήκαμε τα μελίσσια για να δουν πως γίνεται αυτή η παραγωγή και πόσα προϊόντα παράγονται από την «ταπεινή» μέλισσα. Εκεί τους δείξαμε επίσης, πόσα προϊόντα παρασκευάζονται από 25-30 βότανα που έχει ο τόπος μας. Ένα σωρό καλλυντικά, κρέμες, είδη υγιεινής κ.ά. Φανταστείτε ότι αν από τα 25 βότανα φτιάχνονται τόσα προϊόντα και κατακλύζουν τον κόσμο αυτή τη στιγμή, φανταστείτε τι θα γίνει με τα 6.500 βότανα που έχει ο τόπος μας. Είναι ένας γιγάντιος πλούτος. Είπαμε λοιπόν ότι αφού έχουμε αυτό το τεράστιο πλεονέκτημα και το υποστηρίζουμε με τις πολιτικές μας, θα βγούμε να το συνδέσουμε και με τη γαστρονομία και την υγιεινή διατροφή.",http://minagric.gr/index.php/el/the-ministry-2/grafeiotypou/sinentefxeis/2377-simeiasinenteyxis090514
40,"Σημεία Συνέντευξης Υπουργού ΥπΑΑΤ, κ. Αθανάσιου Τσαυτάρη στον Τ/Σ «ΣΚΑΙ» και στη Δημοσιογράφο Άννα Μπουσδούκου",4/28/2014,Αθανάσιος Τσαυτάρης,"«Στρατηγική επιλογή του Υπουργείου να επενδύσει στην ποιότητα των αγροτικών προϊόντων και στην ενίσχυση της εξωστρέφειας»

 Για την ενίσχυση της εξωστρέφειας και προώθησης των ελληνικών  αγροτικών προϊόντων

Υπουργός: Δικαιώνεται μια σειρά προσπαθειών που κάναμε το τελευταίο διάστημα, είτε με τη θέσπιση μέτρων, δημιουργία εργαλείων, αλλά το πιο σημαντικό ήταν η στροφή η στρατηγική επιλογή που έκανε το Υπουργείο να επενδύσει στην ποιότητα των αγροτικών προϊόντων. Δειλά – δειλά τα αποτελέσματα  είναι εντυπωσιακά. Είχαμε οργανώσει προχθές μια μεγάλη  ημερίδα για να τονίσουμε αυτές τις προσπάθειες και να δείξουμε και σε άλλους πώς μπορούν να αξιοποιήσουν αυτά τα εργαλεία και τους θεσμούς, παρουσιάστηκαν και τα αποτελέσματα και έτσι βλέπουμε μια ραγδαία αύξηση των εξαγωγών, των ποιοτικών ελληνικών προϊόντων. Δεν είναι παράξενο ότι από τα 10 – 15 κορυφαία προϊόντα που εξάγει αυτός ο τόπος απ’ όλες τις κατηγορίες των προϊόντων, είτε είναι βιομηχανικά, είτε είναι ορυκτά κλπ. τα 7 - 8 είναι αγροτικά προϊόντα.

Δημοσιογράφος: Πάμε να δούμε, συγκεκριμένα λοιπόν ποια είναι τα ελληνικά προϊόντα που πηγαίνουν καλά διεθνώς και πως αποτυπώνονται. Μπορούμε να ξεκινήσουμε κατ’ αρχήν με τα αγροτικά προϊόντα.
Υπουργός: Φέτος θα έλεγα πρώτο προϊόν σε ό,τι αφορά τα χρήματα που φέρνει στον τόπο μας είναι το ελαιόλαδο και οι ελιές μας. Πάνε πολύ καλά. Πέρσι ήταν δεύτερο, πρώτα ήταν τα ψάρια των υδατοκαλλιεργειών μας. Φέτος είναι το λάδι. Η αξία φτάνει περίπου μισό δις. Δεν είμαστε μια χώρα γιγάντια που να παράξουμε, να αυξήσουμε τις εξαγωγές μας αυξάνοντας την ποσότητα. Άρα λοιπόν πρέπει να επενδύσουμε στην ποιότητά μας. Δηλαδή, δεν διστάζω να πω και έχουμε παραδείγματα, παρά το ότι ο κόσμος μπορεί να το χλευάσει, εμείς δεν πρέπει να πουλάμε ένα λίτρο λάδι μας 5 ευρώ, πρέπει να το πουλάμε 50 ευρώ. Μα, θα πει κάποιος αυτό είναι αδιανόητο. Κι όμως. Έχουμε παραδείγματα ανθρώπων που το προσπάθησαν, γιατί; Γιατί χάνουμε ένα πολύ μεγάλο κομμάτι της ποιότητάς μας, τον τρόπο που εκχυλίζουμε. Αυτό έτσι όπως βγάζουμε τα λάδια μας στο ελαιοτριβείο, χάνουμε ένα κομμάτι της ποιότητάς μας στην τυποποίηση, στην πιστοποίησή του κλπ. Και το 70% χάνεται εκεί. Κι άλλο  ένα 30% στον τρόπο που καλλιεργούμε, τον τρόπο που κλαδεύουμε, πότε και  πως συγκομίζουμε, πόσο χρόνο περνάει. Άρα λοιπόν έχουμε μεγάλα περιθώρια, δηλαδή απ’ ό,τι είπα εάν το κάνουμε το 5 – 50 θα δεκαπλασιάσουμε την αξία του προϊόντος μας γιατί το αξίζει. Η χώρα μας παράγει την πιο μεγάλη ποσότητα έξτρα παρθένου ελαιόλαδου στον κόσμο. Εκεί είναι το μέλλον μας.
Δημοσιογράφος:  Πάμε να συνεχίσουμε και στα υπόλοιπα προϊόντα, γιατί αμέσως μετά ακολουθούν τα ψάρια. Είπατε νωρίτερα ποιες είναι οι επιδόσεις μας. Μπορούμε να δούμε και τα σχετικά στοιχεία και εσείς να μας εξηγήσετε πώς ακριβώς εξάγουμε. Τι είδους ψάρια εξάγουμε. Ποια είναι αυτά που κατά κύριο λόγο στέλνουμε προς τα έξω; Βλέπουμε εδώ ότι η αξία είναι στα 414 εκατομμύρια ευρώ. Εάν μπορούμε να δούμε και τα στοιχεία. Τα βλέπουμε και εδώ.
Υπουργός: Αυτό ήταν πέρσι νούμερο ένα. Υπάρχει μια μικρή κάμψη του τομέα, ένεκα των δυσκολιών της ρευστότητας που αντιμετωπίζει ο κλάδος. Βλέπετε τις 4 – 5 μεγάλες εταιρείες υδατοκαλλιεργειών τι δυσκολίες έχουν, όπως και άλλοι παραγωγικοί φορείς και άλλες βιομηχανίες από τις δυσκολίες εξασφάλισης χρημάτων, ρευστότητας δηλαδή από τις τράπεζες. Αυτό τους αναγκάζει για να ικανοποιήσουν τις ανάγκες λειτουργίας τους να μαζεύουν τα ψάρια τους και να τα πουλάνε μικρότερα. Εξ ου και η μικρή κάμψη και φυσικά φθηνότερα γιατί έχουν ανάγκη να βρούνε χρήματα. Όμως αυτά δειλά – δειλά διορθώνονται και θα τους διευκολύνουμε. Αύριο θα κατατεθεί στη Βουλή το  νομοσχέδιό μας για τη διευκόλυνση, την απλούστευση των διαδικασιών της αδειοδότησης των υδατοκαλλεργειών και μια σειρά άλλων μέτρων που θα υποστηρίξουν αυτό τον κλάδο. Χάρη στο Αιγαίο μας.
Η Κεντρική Ευρώπη είναι μεγάλος προορισμός των προϊόντων μας. Φανταστείτε ότι η γειτονική Ιταλία παίρνει περίπου το 65% της τσιπούρας από τις υδατοκαλλιέργειες μας. Τι σημαίνει αυτό; Παρά το ότι η ίδια  έχει πολύ υδατοκαλλιέργεια, είναι η ποιότητα των δικών μας ψαριών και η νοστιμιά στην τσιπούρα και στο λαυράκι.  Ο κόσμος δεν ξέρει. Μιλήσαμε λίγο πριν για τη φέτα, η οποία βάζει φέτος κοντά στα 400 εκατομμύρια ευρώ από τις εξαγωγές μας. Πρέπει όμως ο κόσμος να γνωρίζει ότι περίπου μόνο το 20% της φέτας μας εξάγεται, γιατί το άλλο 80% έρχεται να καλύψει τις ανάγκες και της εσωτερικής αγοράς. Και μάλιστα εάν αναλογιστούμε και τα 17 – 18 εκατομμύρια τουριστών που έρχονται εδώ, είναι και μια εξωτερική αγορά, που ένεκα του τουρισμού, έρχεται να καταναλώσει και στη χώρα μας.
Για τους θεσμούς και τα εργαλεία υποστήριξης του ΥπΑΑΤ για την ενίσχυση και απλούστευση της εξαγωγικής δραστηριότητας
Υπουργός: Από το σύνολο των νέων επιχειρήσεων που ενδιαφέρονται για τις εξαγωγές είναι άνθρωποι που επενδύουν στα αγροτικά προϊόντα. Σε όλη την αλυσίδα παραγωγής επενδύουν νέοι. Δεν είναι μόνο αυτοί που θα γυρίσουν να εκτρέφουν ένα ζώο ή να καλλιεργήσουν ένα χωράφι, ή να κάνουν ένα θερμοκήπιο. Βλέπουμε ανθρώπους να μπαίνουν στη μεταποίηση των τροφίμων. Και αυτή τη στιγμή αυτό έχει πολύ μεγάλη σημασία για την ανεργία μας.
Κατ’ αρχήν να πούμε τα εργαλεία που βοήθησαν προς την κατεύθυνση αυτή, γιατί έχει σημασία. Μερικοί θεσμοί «χτυπούν» τη γραφειοκρατία, απλουστεύουν τις διαδικασίες και επιταχύνουν τις εξαγωγές, είτε την καλλιέργεια, είτε τη μεταποίηση με τον ίδιο τρόπο. Παράδειγμα, κάναμε το θεσμό του εγκεκριμένου εμπόρου. Χρόνια το ζητούσαμε. Αυτό έγινε. Τι σημαίνει αυτό; Πιστοποιήθηκε για πρώτη φορά η επιχείρηση του εμπόρου που εξάγει αγροτικά προϊόντα, φρούτα και λαχανικά στην προκειμένη περίπτωση. Γιατί αυτό; Γιατί μέχρι τώρα πιστοποιούσαμε το προϊόν. Το κεράσι, το ροδάκινο. Εάν όμως κάποιος είναι καλός έμπορος, δεν περιορίζεται μόνο στο να πουλάει κεράσια. Άρα λοιπόν το ξέρουν 10 – 20 χρόνια. Ωραία. Γι’ αυτόν τον καλό έμπορο έχουμε απλουστεύσει τις διαδικασίες. Δημιουργήσαμε το πρόγραμμα που κάποιος μπορεί να πάρει όλα τα πιστοποιητικά του με την υπηρεσία μιας στάσης. Να μη γυρίζει δηλαδή από υπηρεσία σε υπηρεσία. Το πρόγραμμα αυτό, συνδεδεμένο με το ψηφιακό πρόγραμμα των τελωνείων, μπορεί να λειτουργεί μέρα νύχτα και Σαββατοκύριακο.
Καλεσμένη στο στούντιο του τηλεοπτικού σταθμού ήταν και η Πρόεδρος του Πανελλήνιου Συνδέσμου Εξαγωγέων κα Χριστίνα Σακελλαρίδη η οποία,  μεταξύ άλλων, επεσήμανε:
«Κατ’ αρχήν θέλω να σας ευχαριστήσω που με καλέσατε μαζί με τον Υπουργό, γιατί εκείνος είναι ο πιο αρμόδιος βεβαίως, ο καθ’ ύλην αρμόδιος για τα αγροτικά προϊόντα, αλλά όχι μόνο. Από τότε που ανέλαβε το Υπουργείο, έχει κάνει πάρα πολλά καινούργια, καινοτόμα πράγματα, όπως στην προώθηση των προϊόντων,  στην απλούστευση των διαδικασιών, σε νέους θεσμούς. Μπορεί να αναπτύξει ο ίδιος καλύτερα από εμένα αυτά τα θέματα, πάντως θα ήθελα να σας πω ότι έχουν πάρει ο Υπουργός και το Υπουργείο του με τους συνεργάτες του, εύσημα και από το εξωτερικό.
Πραγματικά κυρίως για τους νέους είναι σημαντικότατη η απλούστευση των διαδικασιών. Γι’ αυτό, αυτό το νομοσχέδιο το οποίο είναι τώρα στη Βουλή για να ψηφιστεί, το χαιρετίσαμε και σαν Πανελλήνιος Σύνδεσμος Εξαγωγέων, διότι ο νέος επιχειρηματίας δεν μπορεί να μπλέκει στα γρανάζια της γραφειοκρατίας ήδη πριν ξεκινήσει. Ήδη ξέρετε ότι υπάρχει περίπτωση να ιδρύεται μια εταιρεία του ενός ευρώ. Αυτό είναι σημαντικότατο και πολύ ενθαρρυντικό. Από εκεί και πέρα όμως, ενώ μπορεί κάποιος να ιδρύσει επιχείρηση  με ένα ευρώ, ωστόσο  έμπλεκε στα γρανάζια της γραφειοκρατίας. Με αυτό όμως το νομοσχέδιο έρχεται η απλούστευση και ξέρουμε ότι σε όλα αυτά τα χρόνια της μεγάλης κρίσης, είχαμε περίπου 3.000 καινούργιες επιχειρήσεις. Οι νέοι δηλαδή στρέφονται στην εξωστρέφεια και μάλιστα το 30% αυτών των επιχειρήσεων με εξαγωγικό προορισμό πηγαίνουν στον κλάδο των αγροτικών προϊόντων».",http://minagric.gr/index.php/el/the-ministry-2/grafeiotypou/sinentefxeis/2361-dt280414c
41,"Σημεία συνέντευξης Υπουργού ΥπΑΑΤ, κ. Αθανάσιου Τσαυτάρη, στο Ρ/Φ ΒΗΜΑ FM 99,5 και στο δημοσιογράφο Δημήτρη Τάκη",4/27/2014,Αθανάσιος Τσαυτάρης,"Για τη συνεχιζόμενη ανοδική τάση των εξαγωγών των αγροτικών προϊόντων
Βλέπουμε  την ανοδική τάση στις εξαγωγές να συνεχίζεται σχεδόν για τρίτη χρονιά. Επειδή διανύουμε ήδη τους πρώτους μήνες του 2014 και τα στοιχεία φαίνονται ακόμη καλύτερα, αποδεικνύεται η ορθότητα της επιλογής που έγινε. Να στρέψουμε τη γεωργία μας προς την κατεύθυνση της ποιότητας. Να κάνουμε, δηλαδή, τα ποιοτικά μας προϊόντα - όχι αναγκαστικά ένεκα χαμηλού κόστους- διαβατήριο για τις εξαγωγές μας. Μάλιστα, σε συνάρτηση με μια σειρά μέτρων, εργαλείων και δράσεων, είτε για να απλουστεύσουμε τη διεργασία, είτε να υποστηρίξουμε τις εξαγωγές, να τυποποιήσουμε και να συσκευάσουμε πολύ καλύτερα τα προϊόντα μας, αρχίζουν να φαίνονται αποτελέσματα.
Από τα 30 δις που είναι το σύνολο των εξαγωγών,  το 1/3 είναι αγροτικά προϊόντα. Μάλιστα, από τα στοιχεία φαίνεται ότι από τα 15 κυριότερα προϊόντα που εξάγει αυτός ο τόπος, είτε είναι ορυκτά, είτε είναι βιομηχανικά προϊόντα, τα 7 - 8 εξ αυτών είναι αγροτικά, είτε πρωτογενή, είτε μεταποιημένα τρόφιμα, βαμβάκια κλπ.
Επομένως αυτό που είπαμε ότι μπορεί πραγματικά η γεωργία και τα προϊόντα της να γίνουν ένα θεμέλιο, ένας πυλώνας άμεσης ανάπτυξης –και το τονίζω αυτό- δείχνει εφικτό.

Για τα «εργαλεία» που δημιούργησε το ΥπΑΑΤ για τη διευκόλυνση των εξαγωγών
Πρώτον, θεσμοθετήσαμε το θεσμό του εγκεκριμένου εμπόρου. Μέχρι τώρα πιστοποιούσαμε τα προϊόντα αυτά καθ’ αυτά, για παράδειγμα το ακτινίδιο, το κεράσι. Όμως ένας έμπορος που εξάγει φρούτα και λαχανικά δεν εξάγει μόνο ροδάκινα, ή δεν εξάγει μόνο ακτινίδια. Μόλις τελειώσει το ακτινίδιο, θα πάει στο πορτοκάλι, θα πάει στο κεράσι. Άρα αυτός πιστοποιείται για τη συνολική δραστηριότητα. Δεν χρειάζεται πλέον να φέρνει όλα αυτά τα πιστοποιητικά αυτά, για να μπορέσει να κάνει εξαγωγές.
Δημιουργήσαμε τις υπηρεσίες μιας στάσης, ώστε να μη χρειάζεται ο έμπορος να συγκεντρώνει κάθε φορά 20 πιστοποιητικά απασχολούμενος για μήνες. Αυτό συνδέεται με την ψηφιοποίηση των τελωνείων. Επίσης, προχωρήσαμε σε στοχευμένες  δράσεις εξωστρέφειας  κατά προϊόν ή ανά  κατηγορία προϊόντων, όπως τα γαλακτοκομικά μας στην καναδική αγορά, ή τα ροδάκινα και τις κονσέρβες ροδακίνων στη ρώσικη αγορά. Κι αυτά βοήθησαν πολύ.
Για τη στροφή των νέων ανθρώπων στον πρωτογενή τομέα 
Έχουμε πραγματικά τη στροφή πολλών νέων ανθρώπων, όχι αναγκαστικά και μόνο εξαιτίας της ανεργίας, αλλά ακόμα – ακόμα και από επιλογή τους. Δηλαδή βλέπω νέα παιδιά -κι αυτό έχει πολύ μεγάλη σημασία- γιατί οι νέοι είναι πολύ πιο εξοικειωμένοι. Είναι μορφωμένοι άνθρωποι, γνωρίζουν πολύ καλά τη σημασία του διαδικτύου, του ηλεκτρονικού εμπορίου. Καταλαβαίνουν τη σημασία της τυποποίησης, της συμβολαιοποίησης αυτού  που θα παράξεις, διασφαλίζοντας πού θα το διαθέσεις κλπ. Αυτό είναι πολύ θετικό. Είναι πολύ θετικό ότι από επιλογή τους κάποιοι νέοι κάνουν αυτή την παραγωγή. Αυτό σημαίνει ότι βάζουν το μεράκι, πέραν του ιδρώτα τους. Πάμε τώρα και στους επιχειρηματίες. Ναι, βλέπω πολύ καλούς, σημαντικούς και μάλιστα πετυχημένους επιχειρηματίες σε άλλους κλάδους, να στρέφουν την προσοχή τους και να επενδύουν κεφάλαια στον αγροτικό τομέα.
Δημοσιογράφος: Ίσως τελικώς η κρίση βοήθησε την αγροτική παραγωγή περισσότερο απ’ ότι την έβλαψε;
Υπουργός: Φυσικά. Γιατί πρώτα – πρώτα τη συγκλόνισε, διότι ενώ πέφτανε χρήματα στον αέρα, δεν πιάνανε τόπο, σπαταλούνταν. Δηλαδή έδινες χρήματα, επιδοτούσες κάτι για να πας να πετάξεις το ροδάκινο. Τώρα δεν έχουμε ροδάκινα να καλύψουμε τις αγορές του εξωτερικού. Ζητούν τόσο κονσερβοποιημένο ροδάκινο και άλλα τέτοια φρούτα και μάλιστα βγάλαμε και τους Κινέζους ανταγωνιστές μας από τη ρώσικη αγορά, χάρη στην ποιότητα, παρά το ότι τα κινέζικα προϊόντα που την είχαν κατακλύσει ήταν σχεδόν στο 1/3 της τιμής των δικών μας, αλλά η ποιότητα δεν συγκρίνεται.
Για τις βιώσιμες μορφές ανάπτυξης της γεωργίας
Παλαιότερα μιλούσαμε για βιώσιμη ανάπτυξη, από  περιβαλλοντική διάσταση, που αφορούσε στη σωστή διαχείριση των πόρων.
Όταν έχεις νέους ανθρώπους που έχουν ευαισθησία για το περιβάλλον, ένας από τους ποιοτικούς δείκτες είναι ο βιολογικός τρόπος παραγωγής. Τα προϊόντα πάνε καλά γιατί έχουν αυτή τη σφραγίδα. Είναι προϊόντα παραδοσιακά, με ονομασία προέλευσης, με γεωγραφικές ενδείξεις κλπ.
Επίσης, αναφερόμαστε σε βιώσιμη οικονομικά διεργασία. Αυτό τι σημαίνει; Πρέπει να είσαι ανταγωνιστικός. Προσπαθήσαμε στο παρελθόν να είμαστε ανταγωνιστικοί με χαμηλό κόστος. Αντιθέτως η ποιότητά μας, μας κάνει ανταγωνιστικούς και τέλος κοινωνική βιωσιμότητα. Αυτά που είπα για τους νέους ανθρώπους, για τους καλούς επιχειρηματίες που επενδύουν στον κλάδο, η εξυγίανση γενικά του όλου κλάδου, οι κεντρικές υπηρεσίες. Τώρα ερχόμαστε στην ψηφιοποίηση. Το ηλεκτρονικό Υπουργείο Αγροτικής Ανάπτυξης και Τροφίμων, είναι το πιο ψηφιοποιημένο Υπουργείο. Με τους διασταυρωτικούς ελέγχους, με τις ηλεκτρονικές δηλώσεις κλπ.
Δημοσιογράφος: Νομίζω ότι σε μεγάλο βαθμό έχετε καταφέρει να κάνετε τη γεωργία και την αγροτική παραγωγή της μόδας. Δηλαδή να μην είναι κάτι απαξιωμένο, όπως ήταν τα προηγούμενα χρόνια. Άκουγες πριν από 10 χρόνια ότι όταν κάποιος ήταν αγρότης και γυρνούσες το κεφάλι σου.
Υπουργός: Αυτό είναι το κλειδί που περιγράψατε. Και είχα πει τις πρώτες μέρες που ανέλαβα το Υπουργείο, όταν προσπαθούσα να αλλάξω αυτή την τάση, στο παρελθόν τα χωριά μας, κάποιοι που νόμιζαν ότι απέτυχαν, έπρεπε να μείνουν στο χωριό και να κάνουν το γεωργό. Δεν τα παίρνει το παιδί τα γράμματα, λέει, εντάξει κάποιος πρέπει να μείνει πίσω. Άρα γινόταν κάποιος γεωργός από ανάγκη. Και συνέχιζε την επιχείρηση του πατέρα του. Τώρα όμως γίνονται αγρότες από επιλογή. Έχω δει παιδιά τα οποία ασχολήθηκαν με την γεωργία, πιστέψτε με, που δεν ήταν άνεργα, με σπουδές σημαντικές. Η γεωργία, η μεταποίηση, η βιομηχανία κλπ., ακόμα – ακόμα η συσκευασία, η εξωστρέφεια, η τοποθέτηση προϊόντων στη διεθνή αγορά, έχει μια πρόκληση δημιουργική. Κι αυτό ενθουσιάζει.
Για την επιτυχία της Ελληνικής Προεδρίας και τον Κανονισμό προώθησης των αγροτικών προϊόντων στην εσωτερική αγορά και στις αγορές των Τρίτων Χωρών
Στοχεύει λιγότερο στην υποστήριξη της διακίνησης των ευρωπαϊκών προϊόντων στην ευρωπαϊκή αγορά και περισσότερο, για πρώτη φορά τόσο μεθοδικά στην υποστήριξη των εξαγωγών των αγροτικών προϊόντων της Ευρώπης στην εκτός ευρωπαϊκών συνόρων αγορά.
Πώς, δηλαδή, τα ευρωπαϊκά προϊόντα με αυτή τη σημαία πλέον, όχι μόνο τα ελληνικά, θα ανταγωνιστούν πλέον την Κίνα, την Ρωσία, τις ΗΠΑ, την  Βραζιλία, στις διεθνείς αγορές. Για τη χώρα μας, όμως, αυτό έχει ιδιαίτερη σημασία γιατί η κοινότητα έτρεξε πιλοτικά μια τέτοια δράση στο παρελθόν, με χαμηλότερο προϋπολογισμό και μας χαροποιεί ιδιαίτερα το γεγονός ότι από τα 20 προϊόντα που επέλεξε να προωθήσει, τα μισά ήταν ελληνικά. Καταλαβαίνετε λοιπόν τι σημασία έχει για τον τόπο.
Ο Κανονισμός θα αρχίσει να εφαρμόζεται από την 1/1/2015. Πρέπει να πω ότι η Ελληνική Προεδρία πήγε πάρα πολύ καλά, παρά το γεγονός ότι σύντομα το νομοθετικό έργο της θα περιοριστεί, καθώς κλείνει το Ευρωκοινοβούλιο.
Εμείς όμως βάλαμε ψηλά στους στόχους μας για τους λόγους που προανέφερα, ώστε να ολοκληρωθεί αυτή η συμφωνία από το Συμβούλιο Υπουργών Γεωργίας, του οποίου έχω την τιμή να προεδρεύω, την Επιτροπή με τον Επίτροπο κ. Ciolos και φυσικά το Ευρωκοινοβούλιο. Αυτά τα τρία σώματα είναι η πρώτη φορά που καταλήγουν σε μια συμφωνία τόσο σημαντική και γίνεται μέσα σε ένα διάσημα 2,5 μηνών. Δεν έχει ξαναγίνει στο παρελθόν. 
Για την προκήρυξη ένταξης νέων αγροτών ύψους 140 εκατ. ευρώ
Ολοκληρώνεται πλέον έως τις 15 Μαΐου η προθεσμία που είχαν οι νέοι να ενταχθούν στο νέο πρόγραμμα υποστήριξης εισόδου νέων αγροτών που προκηρύξαμε, ύψους 140 εκατομμυρίων ευρώ. Κι αυτό θα το κάνουμε με fasttrack διαδικασίες, όπως κάναμε και στη μεταποίηση. Οι πρώτοι που υπέβαλαν αιτήσεις, θα αξιολογηθούν και θα ενταχθούν στη διαδικασία υποστήριξης.
Επίσης, fasttrack διαδικασίες ακολουθούνται και με το «Μέτρο 123», υποστήριξης της μεταποίησης των αγροτικών προϊόντων, παραγωγής τροφίμων κλπ. Η ημερομηνία έναρξης του προγράμματος ήταν η 1η του έτους. Οι πρώτες αιτήσεις υπεβλήθησαν στις 18 Ιανουαρίου και ήδη στις 16 Φεβρουαρίου εγκρίθηκαν τα πρώτα επενδυτικά σχέδια. Μάλιστα, πριν από δύο ημέρες εγκρίναμε άλλες δύο αιτήσεις που αφορούσαν σε επενδύσεις μεταποίησης λαδιού.
Για το νομοσχέδιο σχετικά με τις λαϊκές αγορές και τις επικείμενες κινητοποιήσεις των παραγωγών λαϊκών αγορών
Το νομοσχέδιο βρίσκεται υπό συζήτηση, η διαδικασία είναι σε εξέλιξη και το χειρίζεται, όπως ξέρετε, το Υπουργείο Ανάπτυξης. Μάλιστα εμείς είχαμε ένα αντίστοιχο θέμα με την αφορμή των λεγόμενων αγορών παραγωγών που λειτουργούν κάθε Σάββατο από τους ίδιους τους παραγωγούς, δίνοντας απευθείας, αλλά μόνο στην περιοχή τους, τα προϊόντα τους. Τώρα βλέπω ότι με το διάλογο που γίνεται βρίσκεται μια μέση λύση. Δηλαδή τι είναι εκείνο που κάνει τη διαφορά να μην υπάρχει σύγχυση ανάμεσα σε αυτούς που εμπορεύονται προϊόντα. Είναι έμποροι δηλαδή. Φέρνουν προϊόντα από αλλού και τα πωλούν σε μια λαϊκή αγορά. Δεν απαγορεύεται. Και σε αυτόν που είναι παραγωγός και φέρνει τα δικά του προϊόντα να τα εμπορευθεί.
Επομένως διαχωρίζονται αυτές οι δυο έννοιες. Δεν μπορεί να βαφτίζονται οι έμποροι παραγωγοί, ή οι παραγωγοί έμποροι και προσπαθούν να βρουν τη χρυσή τομή σε αυτό. Λογικό είναι οι παραγωγοί προϊόντων να μη δέχονται ο έμπορος προϊόντων να βαφτίζεται παραγωγός και τανάπαλιν.
Έχει όμως σημασία αυτό για μας, γιατί εάν πραγματικά μόνο οι παραγωγοί προϊόντων πωλούν, μπορεί πλέον να ελεγχθεί. Τώρα, με τις ηλεκτρονικές δηλώσεις του ΟΣΔΕ, το Ολοκληρωμένο Σύστημα των Δηλώσεων Παραγωγής, έχουμε τη δυνατότητα να ελέγξουμε εάν κάποιος  που είναι παραγωγός και έρχεται να πουλήσει τα κεράσια του, ξέρουμε ότι έχει 10 στρέμματα κεράσια και θα μας φέρει 10 τόνους. Μόνο 10 τόνους τιμολόγια μπορεί να πουλήσει. Εάν πουλάει 100, σημαίνει ότι δεν πουλάει τα δικά του.
Αυτή τη στιγμή μιλάμε στην Επιτροπή Παραγωγής και Εμπορίου και θέλω να πιστεύω ότι θα βρεθεί μια μέση οδός. Άλλωστε αυτό είναι και το μεγάλο επίτευγμα της δημοκρατίας. Να συζητούμε και να συμφωνούμε.
Τώρα όσο μιλάμε καθώς τελειώνει ένας κύκλος ύφεσης και δυσκολιών και τώρα βγαίνει πλέον σε ένα αναπτυξιακό στάδιο, έχει πολύ μεγάλη σημασία να αναδείξουμε τα θέματα αυτά για τα οποία μιλήσαμε, γιατί ιδιαίτερα τα θέματά μας δίνουν μια δυνατότητα ανάπτυξης άμεσης, ταχύρρυθμης.",http://minagric.gr/index.php/el/the-ministry-2/grafeiotypou/sinentefxeis/2357-dt270414a
42,"Σημεία Συνέντευξης Υπουργού ΥπΑΑΤ, κ. Αθανάσιου Τσαυτάρη στο Ρ/Σ Αθήνα 9.84 και το δημοσιογράφο Γιάννη Θεοδόση",4/27/2014,Αθανάσιος Τσαυτάρης,"«Ο πρωτογενής τομέας και τα αγροδιατροφικά προϊόντα αποτελούν βάση για την ταχύρρυθμη ανάπτυξη της χώρας»


Για το πλέγμα δράσεων και εργαλείων του ΥπΑΑΤ για την υποστήριξη των εξαγωγών ποιοτικών αγροδιατροφικών προϊόντων

Υπουργός: Για την υποστήριξη της εξωστρέφειας των αγροτικών μας προϊόντων δημιουργήσαμε σημαντικούς θεσμούς και εργαλεία, όπως είναι ο θεσμός του εγκεκριμένου εμπόρου. Για πρώτη φορά, λοιπόν, αντί να πιστοποιούμε την ποιότητα μόνο ενός προϊόντος, πιστοποιούμε την ποιότητα της δραστηριότητας ενός εμπόρου, γιατί όσο έμενε η πιστοποίηση στο προϊόν, πιστοποιούσαμε δηλαδή την ποιότητα ενός πορτοκαλιού, ενός ακτινιδίου, μόλις τελείωνε αυτή η εμπορία, δεν είχε καμία επίπτωση στο επόμενο προϊόν που ήταν το κεράσι ή το μήλο. Πιστοποιώντας όμως έναν καλό έμπορο, απλουστεύθηκαν αφάνταστα οι διαδικασίες γιατί ο έμπορος αυτός μόλις τελειώσουν τα ακτινίδια, πουλάει κεράσια. 
Αν λοιπόν είχε ένα καλό «μέτωπο» στις υπηρεσίες μας, στα τελωνεία, στη δουλειά του, αλλά και στο εξωτερικό, γιατί να μην κερδίσουμε από αυτή την πιστοποίηση της δουλειάς του;
Δημιουργήσαμε επίσης το πρόγραμμα υπηρεσίας μιας στάσης. Ξέρετε πόσα πιστοποιητικά έπρεπε να συγκεντρώσει ένας έμπορος για να προωθήσει τα προϊόντα του; Πιστοποιητικά υγειονομικής κατάστασης, φυτο-υγείας κλπ. Όλα αυτά πλέον, αφού έχουμε ελέγξει τον έμπορο, καταφέραμε να τα συγκεντρώσουμε μόνο σε μια υπηρεσία, έτσι ώστε να μη χρειάζεται ο άνθρωπος αυτός να τρέχει κάθε φορά για τα ίδια πιστοποιητικά.
Το πρόγραμμα αυτό ενωμένο τώρα με το ηλεκτρονικό σύστημα χρήσης των τελωνείων, επιτρέπει να κάνει πολύ απλουστευμένα ένας έμπορος τη δουλειά του.
Δημοσιογράφος: Πολύ πιο γρήγορα, πιο άμεσα και χωρίς να ταλαιπωρείται.
Υπουργός: Ακόμη και το Σαββατοκύριακο, ακόμη και τις γιορτές που δεν λειτουργούν τα τελωνεία ή δεν λειτουργούν οι υπηρεσίες του Υπουργείου κλπ. Είναι πολύ σημαντικό αυτό. Επίσης προχωρήσαμε σε μια σειρά στοχευμένων δράσεων σε συγκεκριμένες αγορές, αλλά και σε δράσεις υποστήριξης της εξωστρέφειας όλων των προϊόντων μας. Δεν αφήσαμε καμία μεγάλη εμπορική έκθεση τροφίμων – σας αναφέρω τη μεγάλη έκθεση στο Παρίσι, τις δυο εκθέσεις στη Γερμανία, στη Ρωσία κλπ. - που να μην προβάλλουμε μια μεγάλη γκάμα αγροτικών προϊόντων του τόπου μας, ενώ παράλληλα κάναμε στοχευμένες δράσεις ανά προϊόν, για παράδειγμα για τα κρασιά μας ή για τα τυριά μας όπως γίνεται τώρα. Ή ακόμα – ακόμα δημιουργούμε συνέργειες με μεμονωμένους παραγωγούς και εμπόρους. Δηλαδή εάν κάποιος πει ότι «εγώ θέλω να προωθήσουμε αυτές τις κονσέρβες μας, τα κονσερβοποιημένα ροδάκινα στη ρώσικη αγορά», θα κάνουμε μια δράση μαζί του γι’ αυτό το σκοπό.

Κατακόρυφη αύξηση των εξαγωγών ελληνικών αγροτικών προϊόντων – Η ποιότητα «διαβατήριο» στις εξαγωγές

Δημοσιογράφος: Κύριε Υπουργέ, ήθελα να σας ρωτήσω, όλες αυτές τις στοχευμένες δράσεις που ήδη υλοποιούνται, αλλά και αυτές που προγραμματίζετε, πώς μεταφράζονται σε οικονομικά μεγέθη για την Ελλάδα και σε θέσεις εργασίας;
Υπουργός: Αυτό παρουσιάσαμε προχθές στην ημερίδα του Υπουργείου Αγροτικής Ανάπτυξης και Τροφίμων σε συνεργασία με το Σύνδεσμο Εξαγωγέων. Δηλαδή τι είπαμε; Ο τομέας της εξωστρέφειας αποτελεί λυδία λίθο και για εμάς. Πραγματικά οι προσπάθειες που κάνουμε για την υποστήριξη της εξωστρέφειας έχουν αποτέλεσμα. Οι εξαγωγές των αγροτικών μας προϊόντων πηγαίνουν σχεδόν κατακόρυφα προς τα πάνω. Υποστηρίζοντας την ποιότητα, ας πάρουμε για παράδειγμα το λάδι μας, η ποιότητα του παραγόμενου προϊόντος είναι το διαβατήριο, αποτέλεσε σφραγίδα για τις εξαγωγές ελαιολάδου που αυξήθηκαν φέτος κατά 42% . 
Τα ψάρια των ιχθυοτροφείων μας που πέρσι ήταν στην πρώτη θέση των εξαγωγών μας, φέτος είναι στη δεύτερη θέση και ακολουθούν, τα φρούτα και τα λαχανικά, τα τυροκομικά μας προϊόντα, τα κρασιά, το βαμβάκι μα, ο καπνός. Παρακάτω ο καπνός. Βλέπουμε ότι από τα 15 κορυφαία προϊόντα που εξάγει αυτός ο τόπος συνολικά απ’ όλες τις κατηγορίες προϊόντων, βιομηχανικά προϊόντα, ορυκτά κλπ., τα 7 – 8 είναι αγροτικά προϊόντα.

Να λοιπόν που ο πρωτογενής τομέας με τα μεταποιημένα προϊόντα του, τα τρόφιμα και όλα τα αγροτικά προϊόντα, ξαναγίνεται πραγματικά μια βάση για μια γρήγορη, ταχύρρυθμη ανάπτυξη. Το τονίζω αυτό, γιατί ξεκινήσατε μιλώντας για ανάπτυξη.

Για τις συνέργειες στον πρωτογενή τομέα και τον τουρισμό, με στόχο τη γρήγορη ανάπτυξη

Υπουργός: Ο πρωτογενής τομέας, όπως επίσης και ο τουρισμό είναι από τους 7 – 8 τομείς που επιλέγει η κυβέρνηση για την ανάπτυξη, γιατί πραγματικά έχουμε στρατηγικά πλεονεκτήματα σε αυτούς τους τομείς, όπως και στη φαρμακοβιομηχανία. Είναι οι τομείς που άμεσα, δηλαδή σε έξι μήνες, μπορούν να δώσουν ένα αποτέλεσμα.
Φαίνεται αμέσως το αποτέλεσμα, επιστρέφουν γρήγορα τα χρήματα στον τόπο από τις επενδύσεις στους τομείς αυτούς. Και θέλω να αναφέρω και οι συνέργειες που αναπτύσσουμε μαζί με τον τουρισμό μιας και μιλούμε για τις εξαγωγές και την τοποθέτηση των προϊόντων μας στο εξωτερικό. Αναπτύσσουμε μαζί με τον τομέα του τουρισμού μια σειρά δραστηριοτήτων που μπορεί να αλληλοϋποστηριχτούν οι δυο τομείς. Ξέρουμε για παράδειγμα ότι η γαστρονομία, η διατροφή, παίζει καθοριστικό ρόλο στον τουριστικό μας προϊόν. Δηλαδή έχουμε εδώ στον τόπο μας 17 – 18 εκατομμύρια τουρίστες φέτος και ίσως αυξηθούν και περισσότερο. Αυτή είναι μια αγορά ξένη που έρχεται στον τόπο μας.
Δημοσιογράφος: Αλήθεια είναι αυτό. Και μιλάμε για το «Ελληνικό Πρωινό» στα ξενοδοχεία. 
Υπουργός: Έτσι είναι. Το 1/3 των τουριστών διαλέγει τον τόπο που θα πάει να κάνει διακοπές με παράγοντα και το πώς θα γνωρίσει τον διατροφικό πλούτο και την εμπειρία. Αυτά είναι σημαντικά στοιχεία για τον τόπο μας και τα υποστηρίζουμε. 
Να λοιπόν γιατί δημιουργήσαμε τη δράση «Ελληνικό Πρωινό» στα ελληνικά ξενοδοχεία, με μεγάλο αριθμό πλέον συμμετοχής τους. Τώρα προωθούμε την παλέτα των ελληνικών τυριών και μια σειρά άλλων τέτοιων προγραμμάτων αγροτουρισμού κλπ.

Για τη στροφή νέων ανθρώπων στη γεωργία

Υπουργός: Πραγματικά υπάρχει μια στροφή πολλών νέων ανθρώπων και μάλιστα μορφωμένων παιδιών, που έχουν εξοικείωση με το διαδίκτυο, που καταλαβαίνουν τη σημασία που έχει η ποιότητα, η πιστοποίηση της ποιότητας. Καταλαβαίνουν πολύ καλά οι νέοι τι σημαίνει να προγραμματίσουν σωστά τη δουλειά τους, να συμβολαιοποιήσουν την παραγωγή τους, να κάνουν μεταξύ τους ομάδες παραγωγών για να αυξήσουν την ποσότητα του διαθέσιμου προϊόντος τους για να κινήσουν το ενδιαφέρον κλπ.
Απλά θα πρόσθετα, μιλώντας για την πρωτογενή παραγωγή και όλους τους υπόλοιπους κρίκους της αλυσίδας που υποστηρίζουμε, δηλαδή τη μεταποίηση της πρώτης ύλης των αγροτικών προϊόντων και παραγωγής τροφίμων, όπως επίσης και τη διακίνηση, την εμπορία, την εξωστρέφεια των αγροτικών προϊόντων, όπως σας ανέφερα, μέχρι την τοποθέτησή τους στις διεθνείς αγορές.

Για την απλοποίηση των αδειοδοτήσεων και την προσπάθεια εξάλειψης της γραφειοκρατίας, με διαδικασίες fast track σε δράσεις και προγράμματα του ΥπΑΑΤ

Δημοσιογράφος: Το φορολογικό περιβάλλον έτσι όπως διαμορφώνεται αυτή τη στιγμή σε συνδυασμό με τη γραφειοκρατία που κακά τα ψέματα υπάρχει ακόμη σε αρκετούς τομείς της δημόσιας διοίκησης. Δεν είναι ένα κίνητρο για επενδύσεις και στον αγροτικό τομέα;
Υπουργός: Φυσικά. Γιατί μας βλέπετε να αγωνιούμε; Γιατί μίλησα για τον εγκεκριμένο έμπορο; Γιατί θα μιλήσουμε σε λίγο, την άλλη εβδομάδα με την κατάθεση του νομοσχεδίου μας στη Βουλή για τις υδατοκαλλιέργειες; Δείτε πώς απλοποιείται στον τομέα των υδατοκαλλιεργειών το αδειοδοτικό πλαίσιο. Τα τελευταία 4 – 5 χρόνια δεν δόθηκε καμία άδεια γι’ αυτό και απαιτούνταν ένα σωρό έγγραφα και υπηρεσίες που μεταξύ τους δεν συνεννοούνται κλπ.
Όλα αυτά ρυθμίζονται τώρα. Δείτε στο κυρωτικό νομοσχέδιο του Υπουργείου μας , που ψηφίστηκε πριν από ένα εξάμηνο περίπου, πώς απλουστεύθηκε όλος αυτός ο ελεγκτικός μηχανισμός, όπου είχαμε τρεις, τέσσερις διαφορετικές υπηρεσίες να περνούν από μια επιχείρηση για έλεγχο. Μόλις έβγαινε η μία έμπαινε η άλλη για να κάνει τον ίδιο έλεγχο. Αυτό ήταν τραγικό και σε δαπάνες και σε πολυπλοκότητα και σε προβλήματα που δημιουργούνταν.
Όλα αυτά απλουστεύθηκαν. Απλουστεύονται τώρα οι επενδύσεις με fast track διαδικασίες στον αγροτικό τομέα. Τέλος Δεκεμβρίου «άνοιξε» η προκήρυξη για τις προσκλήσεις στο Μέτρο 123Α των προγραμμάτων του Υπουργείου Αγροτικής Ανάπτυξης για τη μεταποίηση των αγροτικών προϊόντων. 
Κανείς δεν πίστευε ότι μέσα σε 20 μέρες από την ώρα που θα έκανε κάποιος την αίτησή του θα υπήρχε έγκριση, με διαδικασίες δηλαδή fast track στην επένδυσή του. 
Τιμήσαμε μάλιστα πρόσφατα τους δυο πρώτους επενδυτές, μετά είχαμε άλλους πέντε, προχθές άλλους τέσσερις. Μάλιστα οι τελευταίοι δύο επενδυτές δραστηριοποιούνται σε ποιοτικά προϊόντα ελαιολάδου. 
Να λοιπόν που μπορεί πραγματικά να διευκολυνθεί το επιχειρηματικό περιβάλλον με τέτοιου είδους οριζόντιες δράσεις απλούστευσης. Και μην ξεχνάτε ότι στις μέρες μας, χάρη και στις προσπάθειες της Ελληνικής Προεδρίας, ξεκινάει το θεσμικό πλαίσιο της νέας Κοινής Αγροτικής Πολιτικής. Μάλιστα το επόμενο Σαββατοκύριακο θα έχουμε εδώ στην Αθήνα όλους τους Υπουργούς Γεωργίας της Ευρωπαϊκής Ένωσης για το Άτυπο Συμβούλιο Υπουργών. Μην ξεχνάτε ότι στον αγροτικό τομέα θα δοθούν σημαντικά κονδύλια γιατί η ρευστότητα που είναι άλλη μια σημαντική παράμετρος πέραν αυτών που είπατε. Ο αγροτικός τομέας της χώρας μας θα υποστηριχθεί με 20 δισεκατομμύρια ευρώ από τη νέα ΚΑΠ για τα επόμενα 6 – 7 χρόνια και είναι πολύ σημαντικό αυτό γιατί έχει εξασφαλισμένη ρευστότητα.",http://minagric.gr/index.php/el/the-ministry-2/grafeiotypou/sinentefxeis/2356-dt270414
43,"Σημεία συνέντευξης Υπουργού ΥπΑΑΤ, κ. Αθανάσιου Τσαυτάρη στο Ρ/Σ ΒΗΜΑ FM 99.5 και τους δημοσιογράφους Άρη Ραβανό και Αργύρη Παπαστάθη",4/15/2014,Αθανάσιος Τσαυτάρης,"Για την ψήφιση από το Συμβούλιο Υπουργών Γεωργίας της Ε.Ε των κατ’ εξουσιοδότηση πράξεων της νέας Κοινής Αγροτικής Πολιτικής και τις διαπραγματεύσεις
Ολοκληρώθηκε πλέον και το τελευταίο κομμάτι αυτής της διαπραγμάτευσης για τη νέα ΚΑΠ που αναφέρεται με τον τίτλο «Κατ’ εξουσιοδότηση πράξεις». Είναι ένα πακέτο αρκετών κανονισμών, 11 ενεκρίθησαν που αφορούν τις κατ’ εξουσιοδότηση πράξεις. Πέρασαν και από το Συμβούλιό μας και εμείς από στιγμή σε στιγμή περιμένουμε αυτή την ώρα που συνεδριάζει η Ολομέλεια του Ευρωπαϊκού Κοινοβουλίου και αυτή είναι η τελευταία συνεδρίαση πριν τις ευρωεκλογές γιατί μετά θα διαλυθεί, θα έχουμε νέο Ευρωκοινοβούλιο, να τις υιοθετήσουν και αυτοί. Και τότε θα πούμε ότι τελείωσε οριστικά η διαπραγμάτευση για τη νέα ΚΑΠ. Είναι σημαντικό γιατί μιλάμε για ένα σημαντικό ποσό χρημάτων, αφού αυτό θα πλησιάσει για τα επόμενα έξι – επτά χρόνια, τα 19,5 δις ευρώ που είναι για τη γεωργία μας, άρα μιλάμε για σημαντικά ποσά. 

Οι γενικές πολιτικές έχουν αποφασιστεί, οι κατ’ εξουσιοδότηση πράξεις αφορούσαν κρίσιμα διαχειριστικά θέματα, γιατί καθόριζαν το πλαίσιο της χρηματοδότησης, όμως η νέα ΚΑΠ το πιο σημαντικό που φέρνει, εκτός από το δημοσιονομικό πλαίσιο που μόλις σας ανέφερα που είναι σημαντικό- λέει για παράδειγμα ότι πηγαίνουμε τη γεωργία μας σε μια παραγωγική γεωργία. Κάποιος θα υποστηριχθεί για την παραγωγή του και όχι για να συμπληρώσει το εισόδημά του, χωρίς να παράγει. Αυτό κλασικά λεγόταν «γεωργός του καναπέ» δηλαδή έπαιρνα χρήματα, αλλά δεν παρήγα. Όχι, τώρα θα πάρεις χρήματα, θα πάρεις για να σε υποστηρίξουμε κι εμείς να σε βοηθήσουμε στην παραγωγική σου διαδικασία. Αυτό είναι πολύ σημαντικό. Πρέπει να μας δείξει ότι παράγει και με διάφορους τρόπους αυτό θα το διασφαλίσουμε. Αυτό είναι το ένα.

Το δεύτερο: Η πολιτική είναι επίσης «θα πάρεις χρήματα για να υποστηριχθεί η ποιότητα των προϊόντων σου, να ακολουθήσεις πιο αειφόρα, πιο βιώσιμα σχήματα, να σεβαστείς τους φυσικούς πόρους να κάνεις σωστή διαχείριση του νερού, να κάνεις σωστή διαχείριση όλων των εισροών. Θα πάρεις το 30% των επιδοτήσεών σου μόνο με προϋποθέσεις ότι τηρείς αυτό που λέγεται κανόνας πρασινίσματος, να γίνει δηλαδή πιο πράσινη, πιο αειφόρα, πιο βιώσιμη η γεωργική παραγωγική διαδικασία. Να μπουν νέοι άνθρωποι. Δέστε για παράδειγμα ότι 1 έως και 2% των χρημάτων επιβάλλει η νέα ΚΑΠ να ξοδευτεί στο να υποστηριχθεί η είσοδος νέων αγροτών στη γεωργία. Εμείς έχουμε μια διαρθρωτική αδυναμία που λέγεται γηρασμένο δημογραφικά γεωργικό δυναμικό, το ίδιο το έχει και η Ευρώπη. Στην Ευρώπη λιγότερο από το 6% των αγροτών είναι σήμερα κάτω από 40 ετών, δηλαδή σε λίγα χρόνια δεν θα υπάρχουν αγρότες. Θα μιλάμε για γεωργία χωρίς αγρότες.

Για την υποστήριξη των νέων αγροτών και των νεοεισερχόμενων στη γεωργία μέσα από τη νέα ΚΑΠ
Τώρα σε ότι αφορά στους τομείς της γεωργίας που θα υποστηριχθούν από τη νέα Κοινή Αγροτική Πολιτική: -το αναπτυξιακό κομμάτι είναι λογικό να πει κανείς «Κοιτάξτε, αποτιμώ που βρίσκεται σήμερα η γεωργία μου, βλέπω που θέλω να πάω και θα ήθελα να δω τη γεωργία μας τα επόμενα 6-7 χρόνια αν περνούσε αυτή η επταετία» και στη συνέχεια κοιτάζει με τις αναλύσεις που κάνουμε, «που είμαστε αδύναμοι, που έχουμε διαρθρωτικές αδυναμίες» και θα κοιτάξουμε να τις μειώσουμε. Έχουμε για παράδειγμα αδυναμία στο ανθρώπινο δυναμικό; Πρέπει να βάλουμε νέους ανθρώπους στη γεωργία. Να, τι δράσεις θα κάνουμε. Δεύτερον, έχουμε διαρθρωτική αδυναμία που λέγεται νερό, δεν έχουμε πολύ νερό και οι κλιματικές αλλαγές που έρχονται, θα δυσκολέψουν ακόμη περισσότερο αυτό τον πόρο. Όλα αυτά τα χρόνια στο παρελθόν μελετούσαμε και κάναμε αρδευτικά δίκτυα ή βλέπαμε κυρίως τα υπόγεια νερά. Αποδείχτηκε ότι αυτός ήταν ένας λάθος δρόμος, εξαντλήθηκαν και τα υπόγεια νερά δεν είναι άπειρα διαθέσιμα. Άρχισε να γυρίζει η θάλασσα μέσα στους υπόγειους ορίζοντες.

Μέσα από τη νέα ΚΑΠ θα ενισχυθούν και οι νέοι αγρότες και όχι μόνο νέοι ηλιακά. Εκεί να ξέρετε το δικό μας πρόγραμμα έχει δυο πυλώνες: αυτό που λέγεται «ενιαία ενίσχυση», γνωστές ως επιδοτήσεις. Αυτό λοιπόν δίνει τη δυνατότητα για τον νέο ως κίνητρο να πάρει 25% παραπάνω από ό,τι παίρνει ο οποιοσδήποτε άλλος αγρότης. Αυτό μπαίνει για πρώτη φορά. Όμως μας δίνει τη δυνατότητα από άλλο πρόγραμμα ακόμη κι αυτός που είναι 41 χρονών, θα υποστηριχθεί από άλλο πρόγραμμα, ως νεοεισερχόμενος στη γεωργία.

Για πληρωμές του Άρθρου 68 σε αγρότες και αποζημιώσεις του ΕΛΓΑ
Απόψε θα αρχίσουν να κατατίθενται χρήματα ύψους 40 εκ. €, από το Άρθρο 68. Επίσης, έως την Πέμπτη ο ΕΛΓΑ θα πληρώσει τις αποζημιώσεις φυτικής παραγωγής και ζωικού κεφαλαίου ύψους επιπλέον 20 εκατομμυρίων ευρώ.",http://minagric.gr/index.php/el/the-ministry-2/grafeiotypou/sinentefxeis/2328-dt150414d
44,"Σημεία Συνέντευξης Υπουργού ΥπΑΑΤ, κ. Αθανάσιου Τσαυτάρη στο Ρ/Σ Αθήνα 9.84 και το δημοσιογράφο Τάκη Καμπύλη",4/15/2014,Αθανάσιος Τσαυτάρης,"Για την ψήφιση από το Συμβούλιο Υπουργών Γεωργίας της Ε.Ε των κατ’ εξουσιοδότηση πράξεων της νέας Κοινής Αγροτικής Πολιτικής και τις διαπραγματεύσεις
Η χώρα μας διασφάλισε 19,5 δις ευρώ από τη νέα ΚΑΠ. Να σας θυμίσω ότι στις διαπραγματεύσεις είχαμε καθυστέρηση. Η νέα Κοινή Αγροτική Πολιτική έπρεπε να αρχίσει από την 01/01/2014, δηλαδή τη χρονιά που διανύουμε και επειδή κράτησαν σε μάκρος αυτές οι διαπραγματεύσεις, δεν ξεκίνησε φέτος αλλά μεταφέρθηκε για τις 01/01/2015. 
Μόλις τα ξημερώματα γύρισα από το Λουξεμβούργο, όπου πραγματοποιήθηκε το Συμβούλιο Υπουργών Γεωργίας. Να σας θυμίσω ότι η διαπραγμάτευση αυτή δεν είχε ολοκληρωθεί και διατρέχαμε τον κίνδυνο και ακόμα τον διατρέχουμε.
Το δικό μας Συμβούλιο χθες ψήφισε θετικά ένα πακέτο μέτρων που λέγονται κατ’ εξουσιοδότηση πράξεις της Ευρωπαϊκής Επιτροπής. 
Οι διαπραγματεύσεις δεν ολοκληρώθηκαν ακόμη, την ώρα αυτή που μιλάμε συζητείται το θέμα των κατ’ εξουσιοδότηση πράξεων στο Ευρωκοινοβούλιο, στην τελευταία του συνεδρίαση, στην Ολομέλεια, πριν τις ευρωεκλογές. 
Δηλαδή αν δεν περάσει σήμερα και στο Ευρωκοινοβούλιο αυτό το πακέτο των κατ΄ εξουσιοδότηση πράξεων για να ολοκληρωθεί πλέον η συμφωνία, τότε δε θα μπορούμε να έχουμε τη νέα ΚΑΠ, ούτε να ξεκινήσει από την 01/01/2015, γιατί μετά τις ευρωεκλογές θα αλλάξουν τα πάντα. Καταβάλλαμε μεγάλη προσπάθεια σαν Κυβέρνηση και σαν Προεδρία να λήξουν οι διαπραγματεύσεις για τη νέα ΚΑΠ και να αρχίσουμε κανονικά την 01/01/2015 κι αυτό καταφέραμε χθες.

Για την υποστήριξη των νέων αγροτών στη γεωργία από τη νέα ΚΑΠ
Η νέα ΚΑΠ είναι πολύ σημαντικό «εργαλείο», δεν είναι μόνο χρηματοοικονομικό. Δηλαδή πραγματικά, φέρνει σημαντικούς πόρους για να υποστηριχθεί η γεωργική παραγωγική διαδικασία. Το τονίζω αυτό, γιατί αυτή είναι η πιο σημαντική αλλαγή που καταφέραμε στη νέα ΚΑΠ, δηλαδή δεν δίνουμε χρήματα χωρίς πλέον να παράγει κάποιος και πρέπει να συμπληρώσουμε το εισόδημά του.
Δημοσιογράφος: Τέρμα στον αγρότη του καναπέ όπως έχετε πει.
Υπουργός: Ο κόσμος το λέει έτσι λαϊκά, αλλά συνέβαινε. Δηλαδή κάποιος για να συμπληρώσει το εισόδημά του, έπαιρνε χρήματα από τη γεωργία, αλλά δεν ήταν υποχρεωμένος να παράγει. Αυτό τώρα είναι μια μεγάλη στροφή στην υποστήριξη της παραγωγικής διαδικασίας. 
Πρέπει να δείξει ότι παράγει αυτό το προϊόν και μάλιστα ότι το παράγει με τις προτεραιότητες που θέτει η πολιτική, δηλαδή να υποστηρίξει την αειφορία, να είναι βιώσιμο περιβαλλοντικά το παραγωγικό του σύστημα, να υποστηρίξει την ποιότητα, να διαχειριστεί σωστά τους φυσικούς πόρους, να είναι τα προϊόντα του ποιοτικά, ονομασίας προέλευσης, γεωγραφικών ενδείξεων κ.λ.π. Με αυτούς τους όρους τότε, ναι ο σωστός γεωργός, που τα κάνει όλα αυτά, θα έχει τη δυνατότητα να υποστηριχθεί και μάλιστα με το σημαντικό ποσό των χρημάτων που μόλις αναφέρατε.

Για την υποστήριξη των νεοεισερχόμενων στον πρωτογενή τομέα
Oι νέοι αγρότες άνω των 40 ετών, είναι κύριος κορμός. Γιατί όπως έχω πει, κι αυτό δεν ισχύει μόνο για την Ελλάδα, ισχύει για όλη την Ευρώπη, βλέπουμε μια εγκατάλειψη της υπαίθρου. Είχαμε δει τη δημογραφική γήρανση του αγροτικού πληθυσμού, όχι μόνον στην Ελλάδα, αλλά και σε ολόκληρη την Ευρώπη, μόνον το 6% των αγροτών είναι κάτω από 40 χρονών, δηλαδή σε λίγα χρόνια δε θα υπάρχουν αγρότες, άρα θα μιλάμε για μια γεωργία χωρίς αγρότες, γίνεται; Υπάρχει κτηνοτροφία χωρίς κτηνοτρόφους;
Επομένως, αυτός είναι ο λόγος που και στην τρέχουσα προγραμματική περίοδο, εμείς από την πρώτη στιγμή κάναμε προγράμματα να υποστηριχθεί η είσοδος νέου ανθρώπινου δυναμικού στη γεωργία, τώρα αυτό μπήκε στους κανόνες της νέας ΚΑΠ, όπου στα χρηματοοικονομικά «εργαλεία» λέει τα Κράτη-Μέλη έχουν τη δυνατότητα να ξοδέψουν έως και 2% του συνολικού τους προϋπολογισμού, άρα μιλάμε για σημαντικά ποσά χρημάτων.
Στη χώρα μας αυτό θα σημαίνει για τα επόμενα 6-7 χρόνια κάθε χρόνο να δίνουμε 50 εκατομμύρια για να υποστηρίξουμε την είσοδο νέων αγροτών κι αυτό βέβαια και για μας σαν Ελλάδα έχει και ιδιαίτερη σημασία αναλογιζόμενοι πρώτον το οξύ κοινωνικό πρόβλημα της ανεργίας που αντιμετωπίζουμε και δεύτερον ότι η είσοδος νέων αγροτών δεν είναι μόνο θέμα απασχόλησης. 
Οι νέοι είναι πάντοτε καινοτόμοι, είναι πιο φρέσκα μυαλά, είναι εξοικειωμένοι με την τεχνολογία, είναι εξοικειωμένοι με το δίκτυο, την πληροφορική, καταλαβαίνουν πολύ καλά τι σημασία έχει να είναι ομαδοποιημένοι. Μόλις χθες δημοσιοποιήσαμε την υποστήριξη 186 σχημάτων νέων ομάδων παραγωγών, να συνενώσουμε δυνάμεις με υγιή τρόπο. 
Και δείτε τι καταφέρνουν τώρα όχι μόνον στο πρωτογενές κομμάτι, αλλά και στη μεταποίηση, στη διακίνηση, στην εμπορία των προϊόντων, την πιστοποίηση, τη χρήση του διαδικτύου, το e-marketing το ηλεκτρονικό marketing και ειδικά σε νέους τομείς.

Για την υποστήριξη της ποιότητας και της αειφόρου και βιώσιμης παραγωγικής διαδικασίας μέσω της νέας ΚΑΠ
Από την πρώτη στιγμή είπαμε στο Υπουργείο ότι θα κάνουμε μια στροφή προς τα κει, εκεί είναι το στρατηγικό μας πλεονέκτημα, εκεί μπορούμε πραγματικά να παράξουμε πράγματα τα οποία όλος ο κόσμος τώρα ζητάει. Όλοι οι καταναλωτές ζητούν κάτι πιο εγγυημένο, σίγουρο, υγιεινό, ποιοτικό και ποικίλο, δεν μπορούμε να τρώμε όλοι συνέχεια ένα τρόφιμο. 
Να μια μεγάλη ευκαιρία για τον τόπο μας που φημίζεται γι΄ αυτήν την ποιότητα και την ποικιλομορφία. Αν μάλιστα καταφέρουμε να συνδέσουμε αυτόν το σημαντικό πυλώνα και με άλλους τομείς της οικονομίας μας, όπως είναι ο τουρισμός, η γαστρονομία, μέσω του ελληνικού πρωινού, μέσω του αγροτουρισμού.
Κι αν το διευρύνουμε με την ευρύτερη έννοια της γεωργίας όχι μόνο της φυτικής παραγωγής αλλά και της κτηνοτροφίας, της ζωικής παραγωγής, της μελισσοκομίας, των ιχθυοκαλλιεργειών και της αλιείας, τότε βλέπουμε ότι έχουμε ένα γερό θεμέλιο να πατήσει ο τόπος μας, να αναπτυχθεί πλέον τώρα που διαφαίνεται ότι κάνουμε μια στροφή και πρέπει να οδηγηθούμε σε ανάπτυξη.",http://minagric.gr/index.php/el/the-ministry-2/grafeiotypou/sinentefxeis/2325-dt150414a
45,"Συνέντευξη Υπουργού ΥπΑΑΤ, κ. Αθανάσιου Τσαυτάρη στην εφημερίδα «Ελεύθερος Τύπος της Κυριακής» και στη δημοσιογράφο Γωγώ Κατσέλη",4/14/2014,Αθανάσιος Τσαυτάρης,"Συνεργασία με το Ίδρυμα «ΣΤΑΥΡΟΣ ΝΙΑΡΧΟΣ» για τη στήριξη νέων αγροτών

Προγραμματική συμφωνία με το Ίδρυμα «Σταύρος Νιάρχος» για τη χρηματοδότηση της δημιουργίας κέντρου υποστήριξης νεοεισερχόμενων στον αγροτικό τομέα θα υπογράψει το ΥπΑΑΤ, όπως αναφέρει στον Ελεύθερο Τύπο της Κυριακής, ο αρμόδιος Υπουργός, κ. Αθανάσιος Τσαυτάρης. Παράλληλα, δηλώνει ότι είναι θέμα χρόνου η τελική πρόταση για τη νέα ΚΑΠ και εξηγεί σε ποιους τομείς θα δώσει προτεραιότητα η ελληνική πλευρά, καθώς και τους περιορισμούς που θέτει η νέα Κοινή Αγροτική Πολιτική.

Κύριε Υπουργέ, οι γαλακτοβιομηχανίες δηλώνουν ότι πρέπει να εκδοθεί διευκρινιστική εγκύκλιος για τη ρύθμιση του γάλακτος. Αναρωτιούνται αν το πλαφόν των επτά ημερών περιλαμβάνει και την ημέρα παστερίωσης, καθώς σε αντίθετη περίπτωση, θα μιλάμε για γάλα διάρκειας οχτώ, εννέα και ίσως και έντεκα ημερών. Είναι κάτι που δεν αποσαφηνίζεται στο πολυνομοσχέδιο.

Τι θέλετε να πείτε, ότι όποτε θέλει ο καθένας θα το τυποποιεί, θα το βάζει δηλαδή στη συσκευασία που θα κυκλοφορήσει στην αγορά, ακόμα και 3 ημέρες μετά την παστερίωση και τότε θα ξεκινά να μετρά τη διάρκεια της συντήρησής του; Φυσικά και όχι. Ο χρόνος ξεκινά να μετρά με την παστερίωση του γάλακτος. Επίσης λέμε «η συντήρησή του διαρκεί μέχρι 7 ημέρες, καθορίζεται με ευθύνη του παρασκευαστή και υπόκειται σε έλεγχο των αρμόδιων αρχών του ΥπΑΑΤ». Δηλαδή μία μεταποιητική μονάδα μπορεί να πει ότι «στο δικό μου γάλα δίνω διάρκεια ζωής 5 ή 6 ή 7 ημέρες», γιατί η κάθε επιχείρηση ξέρει την πρώτη ύλη που χρησιμοποιεί, τις συνθήκες στις οποίες πραγματοποιεί την παστερίωση και τις περισσότερες φορές ξέρει και τους πελάτες στους οποίους απευθύνεται, τον τρόπο, τον τόπο και τις συνθήκες διακίνησης, εμπορίας κλπ.. Η επιχείρηση λοιπόν είναι που θα αποφασίσει τη διάρκεια ζωής του προϊόντος της, με ανώτερη αυτή των 7 ημερών.

Τελικά, η ρύθμιση για το γάλα έχει την έγκριση της Τρόικας; Οι Ευρωπαίοι αξιωματούχοι δήλωσαν ότι θα τη μελετήσουν και αν χρειαστεί, θα γίνουν αλλαγές.

Η συγκεκριμένη ρύθμιση έχει ήδη ψηφιστεί από τους βουλευτές και πλέον αποτελεί και νόμο του κράτους (Ν.4254/2014). Έχουμε δώσει βέβαια και ένα χρονικό διάστημα δύο μηνών για να προσαρμοστούν οι εταιρείες στα νέα δεδομένα. Σας θυμίζω ότι το συγκεκριμένο Νομοσχέδιο εισήγαγε στη Βουλή ο συνάδελφος και αρμόδιος Υπουργός, κ. Στουρνάρας και φυσικά έγιναν οι σχετικές συνεννοήσεις με τους διαπραγματευτές, αλλιώς δεν το υποστήριζε με την υπογραφή του. Ο ίδιος μάλιστα στη Βουλή με διαβεβαίωσε ότι έχει τελειώσει το θέμα του γάλακτος με την τρόϊκα.

Πριν από λίγες ημέρες πραγματοποιήσατε ένα ταξίδι στη Νέα Υόρκη. Ποιος ήταν ο σκοπός αυτού του ταξιδιού;

Προσκλήθηκα από το Ίδρυμα «Σταύρος Νιάρχος» στο Διεθνές Συνέδριο με θέμα «Η παγκόσμια κρίση ανεργίας των νέων και η ανάγκη για συντονισμένες συλλογικές δράσεις», όπου συμμετείχαν εξέχουσες προσωπικότητες της Αμερικής, ομογενείς και Αμερικανοί, όπως ο Richard Freeman, ο Dimitris Bertsimas του ΜΙΤ, ο Robert Goodman κ.ά. που καταπιάνονται με την προώθηση των ελληνικών προϊόντων και τη διάθεσή τους στην αμερικανική αγορά. Τους εξήγησα τα εργαλεία και τις προσπάθειες προώθησης που κάνουμε για τη διευκόλυνση του διεθνούς εμπορίου, όπως το single window, το Διακεκριμένο Έμπορο, τα σήματα ποιότητας (ΠΟΠ, ΠΓΕ) και με τον καθένα εξ αυτών είχα ολιγόλεπτες συναντήσεις αναφορικά με τα προβλήματα που αντιμετωπίζει σε σχέση με τα προϊόντα που αυτός καταπιάνεται.
Επιπλέον, παρουσίασα τις προτάσεις του ΥπΑΑΤ για την ανάσχεση της διαρροής επιστημονικού προσωπικού από τη χώρα και την αύξηση της απασχόλησης στον πρωτογενή τομέα. Επίσης, συζητήσαμε τις προϋποθέσεις συνεργασίας του ΥπΑΑΤ και του Ιδρύματος «Σταύρος Νιάρχος» στο πλαίσιο δημιουργίας ενός κέντρου υποστήριξης νεοεισερχόμενων στον αγροτικό τομέα που θα αφορά στην ανάπτυξη υπηρεσιών και συστημάτων πληροφόρησης, ενημέρωσης, συμβουλευτικής στήριξης και παρακολούθησης της επιχειρηματικότητας ατόμων που μέχρι σήμερα ζούσαν σε αστικό περιβάλλον και που ενδιαφέρονται να ξεκινήσουν τη δική τους επιχείρηση στον αγροτικό τομέα. Μάλιστα, θα υπογραφεί και προγραμματική συμφωνία. Με τη βοήθεια συνεργαζόμενων τεχνικών συμβούλων, ο νεοεισερχόμενος θα υποβάλλει ένα συγκεκριμένο σχέδιο μετάβασης στην ύπαιθρο και χρονοδιάγραμμα ενεργειών με τις λεπτομέρειες που θα βοηθήσουν στην αξιολόγησή του. Στη συνέχεια, επιτροπή, όπου θα συμμετέχει το ΥπΑΑΤ, θα αποφασίζει για την απλή υποστήριξη, τη χρηματοδότηση ή τη συνεργασία για την υλοποίηση της έναρξης της δραστηριότητας ή της επένδυσης. Σε αυτή τη διαδικασία δεν αποκλείονται οι αιτήσεις από ομάδες συνεργαζόμενων νέων. Για την εξειδικευμένη υποστήριξη της μετεγκατάστασης των νέων θα λειτουργήσουν στη συνέχεια 3 κέντρα υποδοχής και ενημέρωσης και εκπαίδευσης των νέων με βάση τις ιδιαιτερότητες των τοπικών οικονομιών, ώστε να βελτιωθεί η έναρξη της διαδικασίας εγκατάστασης.

Στην τελική ευθεία η πρόταση για τη νέα Κοινή Αγροτική Πολιτική

Από μέρα σε μέρα αναμένεται να δημοσιοποιηθεί και ο Εθνικός Φάκελος για τη νέα ΚΑΠ, όπως προανήγγειλε ο γενικός γραμματέας του ΥπΑΑΤ, κ. Δημήτρης Μελάς. Πως θα κατανεμηθεί το ποσό των 19 δισ. ευρώ που αντιστοιχεί στη χώρα μας;

Ο διάλογος είναι συνεχής. Περιμέναμε τις κατ’ εξουσιοδότηση πράξεις γιατί αυτές θα καθορίσουν στις λεπτομέρειες τις δυνατότητες που έχουμε και συμφωνήθηκαν τελικά πριν από λίγες ημέρες. Τώρα αρχίζει ο αγώνας για την τελική πρόταση. Το τελευταίο διάστημα σε όλη σχεδόν την περιφέρεια γίνονται συζητήσεις για τα θέματα της νέας ΚΑΠ και τις προτεραιότητες. Προχθές την Πέμπτη συζητήσαμε στη Βουλή τα αποτελέσματα αυτού του προγραμματισμού. Οι δυνατότητες που προσφέρει η νέα ΚΑΠ είναι σημαντικές, οι πολιτικές επιλογές είναι επίσης σημαντικές και τις έχουμε παρουσιάσει, τόσο δημόσια, όσο και στη Βουλή σε δύο εκτενείς συζητήσεις της αρμόδιας Επιτροπής Παραγωγής και Εμπορίου. Εμείς βάζουμε συγκεκριμένους στόχους. Κάποιους τους θέτει η κοινότητα κι εμείς πρέπει να τους προσαρμόσουμε στα δικά μας δεδομένα. Μπορεί να λέει για την περιβαλλοντική αειφορία, αλλά εμείς πρέπει να διαχειριστούμε σωστά τους φυσικούς πόρους. Αλλιώς είναι για εμάς το νερό και αλλιώς για τους Ολλανδούς. Ζυγίζουμε τις διαρθρωτικές μας αδυναμίες και τα πλεονεκτήματά μας. Δεν έχω νέους; Θα βάλω. Δεν έχω έρευνα και τεχνολογία; Θα ξοδέψω λεφτά για τα Ινστιτούτα μου και το επιστημονικό προσωπικό. Μας λένε πρασίνισμα. Εμείς θα κάνουμε αειφορία, εναλλαγή των καλλιεργειών. Θα βάλουμε ψυχανθή που έχουμε ανάγκη για τις ζωοτροφές. Παράλληλα, εμείς λέμε θα φτάσουμε τη συνδεδεμένη ενίσχυση στο 10% (8% συν 2% αν είναι ψυχανθή), στους νέους αγρότες θα δώσουμε το 2% του προϋπολογισμού και θέλουμε να ενισχύσουμε και την κτηνοτροφία. Ωστόσο, η ΚΑΠ βάζει και περιορισμούς. Θα πρέπει οι περιφέρειες που διαφορές να συγκλίνουν στο τέλος της επταετίας και η ψαλίδα να είναι στο 30%. Επίσης, σχετικά με τις συνδεδεμένες ενισχύσεις, η ΚΑΠ ορίζει ότι κανείς γεωργός δεν πρέπει να πέσει κάτω από το 30% της προηγούμενης του υποστήριξης.",http://minagric.gr/index.php/el/the-ministry-2/grafeiotypou/sinentefxeis/2321-dt140414
46,"Σημεία Συνέντευξης Υπουργού ΥπΑΑΤ, κ. Αθανάσιου Τσαυτάρη, στο Ρ/Σ «Αθήνα 9,84»",4/10/2014,Αθανάσιος Τσαυτάρης,"Για την έξοδο της Ελλάδας στις αγορές
Είναι πολύ σημαντικό βήμα και έχει και τη σημειολογία του. Για πρώτη φορά θα δούμε αντικειμενικά ποιο είναι το πρόσωπο της χώρας μας σε αυτό το δημόσιο οικονομικό κατεστημένο και πιστεύω ότι θα πάει καλά. Πρέπει να υπάρξει μια αρχή. Πρέπει να κάνουμε προσεκτικά βήματα. Ας το δούμε λοιπόν σήμερα σε ένα πρώτο βήμα κι αν πραγματικά τα πράγματα πάνε καλά, όπως περιμένει όλος ο κόσμος, γιατί τα σημεία είναι θετικά, θέλω να πιστεύω ότι θα ακολουθήσουν κι άλλα. Aν καταφέρει κανείς να πάρει χρήματα με χαμηλό επιτόκιο, θα τα δώσει με χαμηλό επιτόκιο, για να αποκτήσει ρευστότητα η αγορά. Από αυτό δεν πάσχει αυτή τη στιγμή όλη η αγορά, αυτό δε μας τονίζουν όλοι; Ότι θέλουν να επενδύσουν, θέλουν να επεκταθούν. Ακόμα-ακόμα και στον τομέα της γεωργίας της μεταποίησης υπάρχει δυστοκία σε ότι αφορά τη ρευστότητά τους, δε βρίσκουν φτηνό χρήμα.

Για την εφαρμογή της νέας ρύθμισης για το γάλα 
Μόλις τυπωθεί ο νόμος, γιατί προχτές μάλιστα υπέγραψα κι εγώ το σχέδιο που θα δημοσιευτεί στην Εφημερίδα της Κυβερνήσεως και σε δύο μήνες από την ημερομηνία της δημοσίευσης του, θα αρχίσει να εφαρμόζεται. Ήδη όμως γίνονται διεργασίες, επαφές, επικοινωνίες με τους αρμοδίους, με τη βιομηχανία, με τους κτηνοτρόφους κλπ, ιδιαίτερα με τη γαλακτοβιομηχανία, τα σούπερ μάρκετ, προκειμένου να δούμε με ακρίβεια πως θα εφαρμοστεί. Είναι σίγουρα μία τομή στο γάλα. Έχει τις δυνατότητες να υποστηρίξει και τη ντόπια κτηνοτροφία και τη ντόπια γαλακτοβιομηχανία και τον Έλληνα καταναλωτή και φυσικά και την ξένη βιομηχανία, γιατί επί ίσοις όροις δίνει τη δυνατότητα σε όλους να φέρουν τα προϊόντα τους και να ανταγωνιστούν ως προς την ποιότητα και την τιμή τους. 
Όσον αφορά στην τιμή πιστεύω ότι θα περάσει καλά, γιατί ο καταναλωτής πάντοτε ενδιαφέρεται να έχει ποιοτικά προϊόντα ή εν πάση περιπτώσει να έχει τη δυνατότητα να διαλέξει ανάμεσα σε δυο-τρία διαφορετικά προϊόντα, ανάλογα με το τι τον ενδιαφέρει και τη χρήση για την οποία το θέλει και ανάλογα που βρίσκεται.

Για την επιτυχία της Ελλληνικής Προεδρίας σχετικά με τη Συμφωνία του Τριλόγου για το Σχέδιο Κανονισμού προώθησης αγροτικών προϊόντων στην ΕΕ και σε Τρίτες Χώρες
Την περασμένη εβδομάδα, βρισκόμουν στις Βρυξέλες για να ολοκληρώσουμε τον τελευταίο Τρίλογο και να επέλθει συμφωνία σε ότι αφορά ένα μεγάλο πρόγραμμα προώθησης των αγροτικών προϊόντων της Ευρώπης, φυσικά και της Ελλάδος, που αφορά ας πούμε στο καλάθι των προϊόντων της Ευρώπης. Πρόκειται για ένα μεγάλο και σημαντικό πρόγραμμα προώθησης αυτών των ευρωπαϊκών προϊόντων, κυρίως εκτός των ευρωπαϊκών συνόρων, σε αγορές τρίτων χωρών. 
Τετραπλασιάζονται, λοιπόν, τα κονδύλια του προγράμματος. Η Ευρώπη πρώτη φορά κάνει μια τόσο συστηματική προσπάθεια να προωθήσει τα ποιοτικά της προϊόντα εκτός ευρωπαϊκών συνόρων και η Συμφωνία αυτή ήταν μεγάλη προτεραιότητα για την Ελληνική Προεδρία και κατάφερε να το ολοκληρώσει εγκαίρως.

Για το πλέγμα δράσεων του ΥπΑΑΤ σχετικά με την ενίσχυση της απασχόλησης και την αντιμετώπισης της ανεργίας 
Μετά τις Βρυξέλλες, επισκέφθηκα τις Ηνωμένες Πολιτείες και συγκεκριμένα τη Νέα Υόρκη, όπου πραγματοποιήθηκε μια συνάντηση που διοργάνωσε το Ίδρυμα Σταύρος Νιάρχος για το θέμα της αντιμετώπισης της ανεργίας των νέων και δη στην Ελλάδα, όπου είναι ένα από τα πιο οξυμμένα κοινωνικά μας προβλήματα αυτή τη στιγμή. 
Η γεωργία ανέκαθεν μπορούσε να απασχολήσει νέους κι όταν λέω νέους όχι μόνον αναγκαστικά ανέργους που θα πάνε να σκάψουν το χωράφι ή θα δουλέψουν στο θερμοκήπιο και λοιπά, αλλά νέους σε όλη τη γκάμα των διαφορετικών γνώσεων που έχουν. Δηλαδή από τον απόφοιτο του γυμνασίου, του λυκείου, μέχρι τον απόφοιτο του διδακτορικού διπλώματος. Επομένως έπρεπε να βρεθεί ένας τρόπος, ποιοι άνθρωποι θα βρουν δουλειά, υποστηρίζοντας ταυτόχρονα έναν σημαντικό κλάδο, όπως είναι ο κλάδος της γεωργίας, της μεταποίησης, της εμπορίας και της διακίνησης των αγροτικών προϊόντων. 
Εκεί λοιπόν έγινε μια εκτενής συζήτηση από κορυφαίους ανθρώπους, γνωστούς οικονομολόγους και επιστήμονες, που τους είχαμε δει και εδώ να συζητούν για τα θέματα της Ελλάδας. Είχα λοιπόν την ευκαιρία κι εγώ να συμμετέχω σε αυτές τις συζητήσεις και φυσικά να παρουσιάσω τις δικές μας προτάσεις, τις προτάσεις του Υπουργείου Αγροτικής Ανάπτυξης και Τροφίμων, τι κάνει και τι θα ήθελε να κάνει και πού θα μπορούσε το Ίδρυμα να βοηθήσει, παίζοντας έναν καταλυτικό ρόλο προς αυτό το σκοπό.

Δημοσιογράφος: Ο αγροτικός τομέας πως μπορεί να συμβάλλει και μέσω πολιτικών δικών σας; Προγραμματίζετε κάποια προγράμματα, κάποιες δράσεις για να βρουν διέξοδο στη γεωργία ευρύτερα νέοι οι οποίοι είναι άνεργοι και οι οποίοι θα μπορούσαν να ασχοληθούν με αυτό το αντικείμενο;

Υπουργός: Βεβαίως και υλοποιούμε προγράμματα και δράσεις. Αυτή τη στιγμή, για παράδειγμα, είναι ανοιχτό το πρόγραμμα των νέων αγροτών που είναι ύψους 140 εκατομμυρίων ευρώ. Ένα πρόγραμμα που στοχεύει στο να οδηγήσει περίπου 8.000 ανθρώπους στον παραγωγικό τομέα. Θα είναι επίσης σε λίγο καιρό ανοιχτό το πρόγραμμα απασχόλησης 100 ερευνητών, όπως είναι οι Καθηγητές στα πανεπιστήμια ή στα ερευνητικά κέντρα, στα ερευνητικά ινστιτούτα. Τα προηγούμενα χρόνια η υποστήριξη της αγροτικής έρευνας και τεχνολογίας είχε σχεδόν «παγώσει», παρά το ότι μιλούμε για την είσοδο καινοτομιών σε αυτόν τον τομέα σε όλα του τα βήματα. Επίσης, θα προσλάβουμε 150 περίπου μεταδιδακτορικούς επιστήμονες, που μαζί με 150 πτυχιούχους από μεταπτυχιακά τμήματα θα έρθουν και θα καταπιαστούν με διάφορα εφαρμοσμένα προγράμματα για τον κλάδο της γεωργίας σε όλη του την ευρύτητα δηλαδή, στη φυτική παραγωγή, την κτηνοτροφία, την αλιεία, τις ιχθυοκαλλιέργειες, τη μελισσοκομία κι αλλού.

Η υποστήριξη των νέων αγροτών και των νεοεισερχόμενων μέσω και της νέας ΚΑΠ
Ήδη «τρέχουμε» και στη νέα ΚΑΠ δράσεις και για την υποστήριξη των νέων. Να σας δώσω μία είδηση τώρα, γιατί μόλις χτες πέρασε από το Ευρωκοινοβούλιο και πιστεύω ότι τη Δευτέρα θα περάσει και από το δικό μας Συμβούλιο των Υπουργών Γεωργίας της Ε.Ε όπου θα προεδρεύσω για να περάσουν οι λεγόμενες «κατ΄ εξουσιοδότηση πράξεις». Είναι ένας δύσκολος όρος, είναι όμως το τελευταίο βήμα που αν το καταφέρουμε τότε θα είμαστε σίγουροι, ότι ναι, η νέα ΚΑΠ θα αρχίσει από την 1/1/2015, δηλαδή σε λίγους μήνες. 
Τι είναι λοιπόν αυτή η νέα ΚΑΠ για το θέμα των νέων που συζητούμε; Το πρόβλημα της δημογραφικής γήρανσης του αγροτικού πληθυσμού είναι αυτή τη στιγμή το πιο σημαντικό διαρθρωτικό πρόβλημα που έχει, όχι μόνον η Ελλάδα, που έχει πραγματικά ένα δημογραφικά γηρασμένο αγροτικό πληθυσμό, αλλά όλη η Ευρώπη, αφού μόνο το 6% των Ευρωπαίων αγροτών είναι σήμερα κάτω των 40 χρονών, δηλαδή σε λίγα χρόνια δε θα υπάρχουν αγρότες. Άρα γι’ αυτό το σκοπό πιέσαμε και στη νέα ΚΑΠ έχει ληφθεί η απόφαση ότι μας δίνει τη δυνατότητα έως και 2% του προϋπολογισμού, που είναι πολλά χρήματα, να ξοδευτούν για την είσοδο, την υποστήριξη της εισόδου νέων ανθρώπων σε αυτόν τον τομέα.

Δημοσιογράφος: Άρα μας λέτε επί της ουσίας ως στατιστικό στοιχείο από τη στιγμή που το 6% είναι πάνω από 40..

Υπουργός: Μόνο το 6% είναι κάτω από 40 ετών.

Δημοσιογράφος: Συγνώμη, υπάρχει πεδίον δόξης λαμπρό επαγγελματικό.

Υπουργός: Βεβαίως και χαίρομαι ειλικρινά που στη χώρα μας, διότι η είσοδος νέων αγροτών δεν είναι μόνον τα παιδιά που βλέπω, έχουν κατ’ αρχήν τρία χαρακτηριστικά. 
Πρώτον, τα παιδιά αυτά μπαίνουν κατ’ επιλογήν στον πρωτογενή τομέα. Στα παρελθόν, γιατί κι εγώ από αγροτική οικογένεια προέρχομαι, κάποιος έμενε στη γεωργία γιατί δεν τα κατάφερνε να μάθει γράμματα ή μια τέχνη. Άρα γινόντουσαν γεωργοί κάποιοι και έπαιρναν την εκμετάλλευση του πατέρα τους από ανάγκη. Σήμερα, όμως βλέπω πολλά παιδιά που πηγαίνουν στον τομέα με επιλογή τους, με μεράκι και με ενθουσιασμό και δεν μπορείτε να φανταστείτε τι καινούρια πράγματα κάνουν. 
Το δεύτερο είναι ότι την είσοδο νέων αγροτών δεν τη βλέπουμε δηλαδή μονάχα για να λύσουμε το πρόβλημα της απασχόλησης και της ανεργίας. Όχι. Η είσοδος νέων αγροτών είναι συνυφασμένη με την καινοτομία. Τα νέα παιδιά είναι εξοικειωμένα με την πληροφορική, με το διαδίκτυο, καταλαβαίνουν πολύ καλά τι σημαίνει σωστή πιστοποίηση. Αυτή τη στιγμή, υπάρχουν 186 ομάδες νέων αγροτών που δουλεύουν στην παραγωγή. Δείτε πως πάει η Ομάδα Παραγωγών στο Βελβεντό που παράγει ροδάκινα, δείτε πως πάνε τα παιδιά της ΘΕΣΓΑΛ με το γάλα που είναι μια ομάδα νέων κτηνοτρόφων κλπ. 
Το τρίτο και το πιο σημαντικό είναι ότι έχουμε «φρέσκα» μυαλά, με την έννοια ότι επιθυμούν να αξιοποιήσουν νέα σχήματα, καταλαβαίνουν τη συμβολαιακή παραγωγή, δεν πάνε μεμονωμένα να πουν «παράγω μόνος μου, πάω να πουλήσω το προϊόν μου και τώρα ψάχνω να βρω αγοραστή». Το αντίθετο. Έχουμε σχεδόν σε όλους τους τομείς της παραγωγής συμβόλαια, αυτό θέλει η αγορά, το καταλαβαίνουν και οι αγρότες και δίνουν πολύ μεγάλη σημασία στο τι θέλει ο καταναλωτής.

Για τις επικείμενες Ευρωεκλογές
Πιστεύω ότι οι εκλογές είναι το κύριο πολιτικό χαρακτηριστικό της Δημοκρατίας μας και φυσικά θα δώσουν μηνύματα. Ειδικά, αυτές οι εκλογές που είναι και διπλές εκλογές, δηλαδή θα έχουμε σε δημοτικό επίπεδο Δημάρχους, σε περιφερειακό επίπεδο Περιφερειάρχες και Αντιπεριφερειάρχες και φυσικά και Ευρωεκλογές σε ευρωπαϊκό επίπεδο, αλλά με αυτά τα συστήματα, δηλαδή επιλογή υποψηφίων και σταυρό και φυσικά κατηγοριοποίηση με τη μορφή κομμάτων και σε ευρωπαϊκό επίπεδο. 
Πιστεύω ότι είναι κρίσιμες για όλους και για την Κυβέρνηση την ίδια, σαφέστατα. Αν θα δει δηλαδή ότι πραγματικά χάνει όλους τους Περιφερειάρχες, δε θα είναι ένα μήνυμα; Αλλά από την άλλη μεριά αν πραγματικά κερδίσει αρκετές Περιφέρειες δε θα είναι πάλι ένα θετικό μήνυμα ότι ο κόσμος εμπιστεύεται αυτή την Κυβέρνηση των δυο κομμάτων;",http://minagric.gr/index.php/el/the-ministry-2/grafeiotypou/sinentefxeis/2311-simiasynyp100414
47,"Σημεία συνέντευξης Υπουργού ΥπΑΑΤ, κ. Αθανάσιου Τσαυτάρη στο Ρ/Σ ΒΗΜΑ FM 99.5 και το δημοσιογράφο Δημήτρη Τάκη, για την κυβερνητική πρόταση για το γάλα",3/30/2014,Αθανάσιος Τσαυτάρης,"Για το κείμενο της οριστικής κυβερνητικής πρότασης για το γάλα

O εποικοδομητικός διάλογος είναι πάντοτε καλός και ιδιαίτερα στην Κοινοβουλευτική Δημοκρατία υπάρχουν περιθώρια να γίνονται νομοθετικές βελτιώσεις και να αποσαφηνίζονται πράγματα.
Να έρθω λοιπόν και στο κρίσιμο σημείο. Για εμένα ως Υπουργό Αγροτικής Ανάπτυξης ήταν σημαντικό, γιατί δόθηκε η δυνατότητα να συζητήσουμε για την κτηνοτροφία και το γάλα, αλλά είδα ότι ένα πολύ σημαντικό νομοσχέδιο, με πάρα πολύ σημαντικές ρυθμίσεις που σηματοδοτούσε επιτέλους μια καμπή για τη χώρα, να σηκωθεί όρθια, να φύγουμε επιτέλους από αυτόν τον εφιάλτη που τόσο καιρό παρέλυε τις σκέψεις μας, να δείξουμε πρώτη φορά πλεονάσματα, να σηκωθούμε, να πάμε μπροστά, να αναπτυχθούμε, τελικά έγινε ένα τίποτα για ένα θέμα, όπως είναι το γάλα, το οποίο δημιουργούσε, έτσι όπως συζητείτο, διαφορετικές απόψεις. Χρειάστηκε, λοιπόν, σε μια δύσκολη στιγμή, να κάτσω κάτω και να πω, «πώς μπορούμε στηριζόμενοι, είτε στα επιστημονικά δεδομένα, που είναι μάλιστα για τη χώρα μας και για την Ευρώπη δημοσιευμένα, είτε λαμβάνοντας υπόψη όλες τις παραμέτρους που παίζουν ρόλο σ’ αυτό που λέγεται «ποιότητα του γάλακτος» που είναι η προέλευση, που είναι η μέθοδος επεξεργασίας στο εργοστάσιο, που είναι ο τρόπος διανομής και διάθεσης μέχρι και τον καταναλωτή, να τα βάλω κάτω και συγκεράζοντας διάφορα θέματα σ’ αυτή την αλυσίδα, να κάνω μια πρόταση που θα μπορούσε να βοηθήσει να βρεθεί η σωστή λύση και αυτό έκανα. Μόλις λοιπόν το έκανα αυτό το παρουσίασα και στην Κυβέρνηση και στα κόμματα, στους βουλευτές και φυσικά στον ίδιο τον κ. Χατζηδάκη. Είναι προς τιμήν του, γιατί κι αυτός έβλεπε ότι θα τιναζόταν στον αέρα βλέποντας πόσοι βουλευτές και από τα δύο κόμματα έλεγαν ότι δε θα ψηφίσουν το νομοσχέδιο ή ότι δε συμφωνούν γι’ αυτό που προτείνεται για το γάλα, που είπε ότι βλέπει σωστές, αυτές τις βασικές αρχές και πράγματι ήταν ένας καλός τρόπος να προσεγγίσουμε το θέμα. 
Συμφωνήσαμε λοιπόν στις βασικές αρχές και λογικά είπε ότι, πρέπει να το συζητήσει με τους διαπραγματευτές για να δει πώς μπορούν να συμφωνήσουν σε αυτές τις σκέψεις. Όταν ήρθε η συμφωνία, γι’ αυτές τις βασικές αρχές, ο κ. Χατζηδάκης αποφάσισε να το κάνει κείμενο, να ενσωματώσει δηλαδή τις τρεις κατηγορίες γάλακτος. 
Όταν έγινε κείμενο και μιλάμε για τις τελευταίες ώρες, γιατί μιλάμε για ένα γιγάντιο νομοσχέδιο, έρχεται στη Βουλή περίπου μία ώρα πριν τα μεσάνυχτα για να κατατεθεί, ήταν λογικό να έχουν κοπεί σειρές, να έχουν ξεχαστεί κάποιες σειρές και θα σας πω δύο χαρακτηριστικά παραδείγματα. Φαίνονταν μικρά, αλλά είχαν σημαντική επίπτωση.

1. Είχαμε αποφασίσει το γάλα «υψηλής θερμικής επεξεργασίας» να μη λέγεται πλέον «υψηλής παστερίωσης» και δημιουργεί σύγχυση. Έλα όμως που όταν κατατέθηκε, ενώ μπήκε ο τίτλος επάνω στο κείμενο το ανέφερε πάλι ως «υψηλής παστερίωσης». Αυτό δεν έπρεπε να διορθωθεί; Βέβαια θα πρέπει να δώσουμε δίκαιο στους ανθρώπους γιατί όπως υπήρχε αυτή η πίεση για να τελειώσουμε ήταν λογικό να γίνουν παραλείψεις και λάθη. 
2. Ένα άλλο σημείο που φαίνεται μικρό, όμως ήταν πολύ σημαντικό: Λέει ότι η παστερίωση, όπως είναι και ο κανονισμός της Ε.Ε., πρέπει να γίνει σε θερμοκρασία 71,7ο για τουλάχιστον 15 δευτερόλεπτα. Η λέξη «τουλάχιστον» δημιούργησε το πρόβλημα. Ένα τόσο μικρό λαθάκι αλλάζει τελείως την έννοια. Δεν θέλω να πιστεύω ότι ήταν εσκεμμένο. Δεν υπάρχουν τέτοιες προθέσεις. Μη διογκώνουμε τα πράγματα.

Εμείς επειδή τα διαβάσαμε προσεκτικά, τα επισημαίναμε. Λίγο πριν τα μεσάνυχτα έπρεπε να τα υπογράψουν όλοι οι Υπουργοί γιατί δε θα μπορούσε να κατατεθεί την άλλη μέρα για να πάει στη Βουλή. Εγώ υπέγραψα και είπα ότι αυτά τα δύο λάθη τα επισημαίνω για να διορθωθούν. Βέβαια, αφού κυκλοφόρησαν αυτά τα κείμενα έτσι, οι βουλευτές «άντε πάλι στα κάγκελα» ότι μπαίνει το υψηλής επεξεργασίας, υψηλής παστερίωσης, όχι ξαναμπαίνει η διάρκεια κλπ. Αφού είπαν ότι αυτό μπορεί να διορθωθεί στη διάρκεια της συζήτησης με νομοθετικές βελτιώσεις. Και πράγματι, τα διόρθωσαν, τα είδαν και οι βουλευτές των δύο κομμάτων, γιατί δύο αντιπροσωπείες μονίμως συνεδριάζουν για τα θέματα αυτά, από τη Νέα Δημοκρατία, από το ΠΑΣΟΚ, ο κ. Χατζηδάκης κι εγώ με τους συνεργάτες μας, τα διορθώσαμε, τελειώσαμε.

Για τις παραμέτρους διακίνησης και διάθεσης του γάλακτος

Το παστεριωμένο γάλα μέχρι τώρα ήταν 5 ημέρες. Αυτό ορίστηκε πριν από 7-8 χρόνια γιατί στην Ελλάδα κάτω από εκείνες τις συνθήκες παραγωγής. Αυτό ορίστηκε πριν από 7-8 χρόνια στην Ελλάδα γιατί κάτω από εκείνες τις συνθήκες παραγωγής, όπου για παράδειγμα καμιά αγελαδοτροφική μονάδα δεν είχε παγολεκάνη, έτσι ώστε το γάλα που μαζεύεται μετά το άρμεγμα να περιμένει σε θερμοκρασίες δωματίου, δηλαδή σε κανονική ατμόσφαιρα πότε θα έρθει το φορτηγό να το μαζέψει. Αυτό όμως είναι πολύ κρίσιμο διάστημα. Έχει πολύ μεγάλη σημασία μετά την άλμεξη να μη μείνει το γάλα σε θερμοκρασία ατμόσφαιρας. Έχουμε δώσει μέχρι σήμερα σχεδόν σε όλες τις αγελαδοτροφικές μονάδες και τώρα τις επεκτείνουμε και στην αιγοπροβατοτροφία, παγολεκάνες να συντηρείται το γάλα στο κρύο μέχρι να έρθει το φορτηγό. Λέω λοιπόν πολύ απλά: Μπορούμε τώρα να πούμε 7-8 χρόνια μετά από εκείνη τη διάταξη να διερευνήσουμε αν μπορεί να πάει μία ή δύο μέρες παραπάνω; Αυτό όμως θα το πει η επιστήμη, κανένας πολιτικός. Να το διερευνήσουμε αυτό. Εμείς μάλιστα αμέσως φωνάξαμε τους επιστήμονες. Μπορεί οριακά να πούμε μέχρι 7 ημέρες και αφού το διερευνήσουμε να πούμε «ναι αυτή η εταιρεία λέει εγώ το κάνω έτσι, αυτές είναι οι συνθήκες, έτσι το μαζεύω, έτσι το διακινώ, δέστε τα αποτελέσματά μου, ναι θέλω να το πουλάω σε έξι μέρες ή σε επτά». Και οι επιστήμονες θα πουν «ναι, γίνεται πάρε σήμα και βάλε 7».

Δημοσιογράφος: Η ρύθμιση που θα έρθει σήμερα στη Βουλή και την οποία συμφωνήσατε με τους βουλευτές που αντιδρούν τι λέει ακριβώς;

Υπουργός: Λύνονται απλά τα προβλήματα της παστερίωσης και μάλιστα και για το γάλα ημέρας η πρότασή μου είχε ένα πολύ συγκεκριμένο τρόπο ορισμού και διάθεσης. Γι’ αυτό έβαλα τη παράμετρο πώς διακινείται και πώς διατίθεται ένα γάλα, μπορεί να βοηθήσει να λυθεί το πρόβλημα της μιας ημέρας. Αφού σας υπενθυμίζω και το τόνισα αυτό σε όλους ότι δεν μπορεί να διακινηθεί στην Ευρώπη και φυσικά και στην Ελλάδα γάλα που δεν είναι παστεριωμένο. Επομένως αν πραγματικά θέλουμε με αυτό το εργαλείο να βοηθήσουμε την ντόπια, την κοντινή αγροτική παραγωγή και το ντόπιο καταναλωτή…

Για τις διαπραγματεύσεις με την τρόικα

Δημοσιογράφος: Η εκτίμηση σας είναι ότι αυτό το πλαφόν μέχρι 7 ημερών η τρόικα θα το δεχτεί ή θα τρέχουμε πάλι σήμερα στη Βουλή;

Υπουργός: Δεν μπορώ να κάνω εκτιμήσεις. Το κατανοώ αυτό που λέει ο κ. Χατζηδάκης. Γιατί σας είπα ότι αυτός είναι που κάνει όλο αυτό το διάστημα συζητήσεις για την εργαλειοθήκη του ΟΟΣΑ. Αυτό που συζητούμε εμείς μεταξύ μας είναι αυτό που έχει να κάνει με την εργαλειοθήκη του ΟΟΣΑ, δεν έχει να κάνει με τις άλλες συμφωνίες με την τρόικα. Γιατί έχω ακούσει και αυτό ότι δηλαδή αν δεν περάσει η ρύθμιση για το γάλα θα καταρρεύσει και η συμφωνία για τις τράπεζες, τα δάνεια και για οτιδήποτε άλλο. Έχει να κάνει μόνο για τον ΟΟΣΑ δηλαδή μέσα στα χίλια θέματα που έχουν θέσει πρέπει να προσδιοριστεί έτσι ή αλλιώς και αυτό. 
Εγώ θέλω να πιστεύω ότι επειδή στηρίζεται σε πραγματικά δεδομένα, δεν μπορεί ο ΟΟΣΑ να πει για την Ελλάδα «θέλω να έχει το γάλα διάρκεια 15 μέρες». Όταν ο ΟΟΣΑ γνωρίζει ότι για παράδειγμα και η Ιταλία και η Κύπρος που είναι χώρες του Νότου έχουν αυτή τη διάρκεια, ξέρει ότι η Πολωνία έχει διάρκεια 5 μέρες στο γάλα και για να το πάει στις 7 το πάει μόνο τους χειμερινούς μήνες, που είναι και πιο βόρεια χώρα από εμάς. Δεν ξέρω ποιο θα είναι το επιχείρημά τους για να πουν ότι «στην Ελλάδα εγώ θέλω να πάει η διάρκεια πάνω από 7, 9 μέρες » .

Δημοσιογράφος: Κύριε Υπουργέ για να τα λέμε έξω από τα δόντια πολλοί λένε τις τελευταίες μέρες ότι όλο αυτό γίνεται για να φέρνουν κάποιοι γάλα από την Ολλανδία και να εξυπηρετηθούν γενικά οι χώρες που έχουν μεγάλη παραγωγή γάλακτος. Θεωρείτε ότι η τρόικα παίζει ένα τέτοιο παιχνίδι;

Υπουργός: Δεν το δέχομαι αυτό που περιγράφετε γιατί στηρίζεται σε λάθος βάση. Δίνεται η εντύπωση - όπως το τοποθετείτε - ότι εμείς απαγορεύουμε σήμερα να φέρει κάποιος γάλα από την Ολλανδία. Όχι δεν το απαγορεύουμε. Έρχεται γάλα, πωλείται, αλλά για να έρθει το γάλα από την Ολλανδία ή από τη Γερμανία στη χώρα μας δεν μπορεί να έρθει και να είναι παστεριωμένο γιατί θα κάνει πολλές μέρες. Έρχεται ως γάλα υψηλής θερμικής επεξεργασίας,…

Δημοσιογράφος: Ε, μα εκεί είναι η ιστορία..

Υπουργός: Ναι, αλλά δεν μπορεί να φέρνουμε ένα γάλα που είναι υψηλής θερμικής επεξεργασίας και να το ονομάζουμε παστεριωμένο.

Δημοσιογράφος: Και το «τουλάχιστον» που λέτε ότι μπήκε κατά λάθος στη ρύθμιση για το γάλα, λένε οι βουλευτές που αντιδρούν ότι εκεί στόχευε. Το «τουλάχιστον 72 βαθμοί» να είναι και 100, άρα υψηλής θερμικής επεξεργασίας και να μεταφραστεί ως παστεριωμένο και ο καταναλωτής να νομίζει ότι πίνει παστεριωμένο, αλλά να είναι γάλα υψηλής θερμικής επεξεργασίας.

Υπουργός: Όχι δεν μπορεί να γίνει αυτό γιατί μετά τους 85 βαθμούς ορίζεται με ακρίβεια πώς θα λέγεται το γάλα υψηλής θερμικής επεξεργασίας. Γιατί λέει ότι μόλις περάσει τους 85 βαθμούς. Το πρόβλημα θα δημιουργείτο με το «τουλάχιστον» εκεί που πήγε η λέξη «τουλάχιστον» με το 72, αμέσως δημιουργείται το κενό, ανάμεσα στο 72 έως το 85. Θα μπορούσε να το κάνει κάποιος 84 βαθμούς και να το λέει παστεριωμένο γάλα. Επομένως το βλέπετε και εσείς, ακόμα και οι λίγες λέξεις, ένα πρωθύστερο των λέξεων μπορεί να δημιουργήσει ζήτημα αργότερα στην εφαρμογή του και καλό είναι να αποσαφηνιστεί από την αρχή στο νόμο.

Δημοσιογράφος: Εάν η τρόικα στυλώσει τα πόδια και πει εγώ δεν δέχομαι το πλαφόν μέχρι 7 ημερών. Εναλλακτική πρόταση έχετε; 

Υπουργός: Επειδή εμένα η τρόικα δεν μου λέει ποτέ τίποτα, δεν έχω μιλήσει ποτέ με την τρόικα, δεν θέλω να προκαταβάλω τις απαντήσεις τους. Ο κ. Χατζηδάκης θα μας πει. Θέλω να πιστεύω ότι όλα θα πάνε καλά. Και μάλιστα επειδή εγώ, αν και ως εξωκοινοβουλευτικός δεν ψηφίζω στη Βουλή, θέλω να δεχτείτε ότι έκανα πολύ μεγάλη προσπάθεια να βοηθήσω για να επιλύονται ορισμένα προβλήματα.

Δημοσιογράφος: Δε σας πέρασε από το μυαλό να πάρετε τηλέφωνο τον Τόμσεν να του τα εξηγήσετε έτσι ωραία..

Υπουργός: Κοιτάξτε η Κυβέρνηση λειτουργεί με ένα τρόπο, τα οικονομικά επιτελεία είχαν αυτή την ευθύνη. Σας είπα τι προσπάθειες έκαναν όλο αυτό το διάστημα…Εμένα αυτό με ενόχλησε. Μια προσπάθεια τέλειωσε, τέλειωσε πετυχημένα. Είμαστε έτοιμοι να σηκωθούμε και να βγούμε από αυτόν τον εφιάλτη, να τραβήξουμε μπροστά. Αυτή τη φορά έχουμε πλεονάσματα. Πρώτη φορά θα βοηθήσουμε αυτούς τους αδυνάτους, να διορθωθούν αδικίες κλπ. κλπ. και τιναζόταν στον αέρα γιατί γινόταν κάτι που δεν είχε τη συμφωνία. Αυτό το πράγμα με έκανε να κάτσω κάτω και να πω. Πώς θα μπορούσαμε να βγούμε από αυτά τα αδιέξοδα. Έκανα τις προτάσεις μου και χαίρομαι που και το Υπουργείο Ανάπτυξης και το Οικονομικών, αλλά και η τρόικα συμφώνησε. Σας εξήγησα στη διατύπωση τι προβλήματα υπήρξαν, αλλά λύθηκαν. Θέλω να πιστεύω ότι θα το δεχτούν. Πρέπει όμως να μην ξεχνάμε ότι και η τρόικα δεν μπορεί να αποφασίζει μόνη της και μετά να λέει ψηφίστε το. Μπορεί να πει κάτι η τρόικα. Αν δεν το ψηφίσουν οι βουλευτές, δεν περνάει το νομοσχέδιο. Εννοώ ότι δεν πρέπει να το δουν μονόπλευρα. Πρέπει να διευκρινίσω ότι αυτή δεν είναι πρόταση του Υπουργείου Αγροτικής Ανάπτυξης, του Τσαυτάρη. Είναι μια πρόταση της χώρας, αφού το συμφώνησαν και το Υπουργείο Ανάπτυξης και το Υπουργείο Αγροτικής Ανάπτυξης και οι Βουλευτές του ενός κόμματος και οι Βουλευτές του άλλου κόμματος. 

Για τις αντιδράσεις βουλευτών σε βάρος του Υπουργού Ανάπτυξης κ. Κ. Χατζηδάκη

Δημοσιογράφος: Ήταν υπερβολικές οι επιθέσεις που δέχτηκε ο κ. Χατζηδάκης από την πλευρά των βουλευτών;

Υπουργός: Βεβαίως. Δεν θα ήθελα ποτέ να είμαι στη θέση του. Πρώτα -πρώτα να τραβάς αυτό το κάρο μαζί με τον κ. Στουρνάρα, με τόσα πολλά προβλήματα, με τόσα πολλά και ποικίλα θέματα, σε πάρα πολλές περιπτώσεις γίνονται σημαντικά βήματα να απλουστευτούν οι διαδικασίες, να φύγουμε από πολλές παλιές νοοτροπίες, να ανοίξουν ορισμένες αγορές. Από την άλλη μεριά αν κάποια πράγματα δημιουργούν δυσκολίες ή λάθη γιατί αυτό που προσπαθούσε να γίνει με το γάλα ήταν λάθος, ήταν σε βάρος του καταναλωτή και δευτερευόντως σε βάρος και της ελληνικής παραγωγικής διαδικασίας, αλλά πρωτίστως σε βάρος του καταναλωτή.
Φυσικά δεν θέλει κανείς να έχει μια κλειστή αγορά. Δεν αποκλείει κανείς να φέρει κάποιος ένα γάλα από τη Ρουμανία, από την Ολλανδία ή τη Γερμανία φθάνει όμως να είναι γάλα σωστό, αλλιώς αδικείς το ντόπιο γάλα.

Για την υποβολή παραίτησης από τον Αναπληρωτή Υπουργό Αγροτικής Ανάπτυξης και Τροφίμων κ. Μ. Χαρακόπουλο

Δημοσιογράφος: Θεωρείτε υπερβολική την παραίτηση του Αναπληρωτή σας κ. Χαρακόπουλου; Βεβιασμένη; Προαποφασισμένη; Πολιτική;

Υπουργός: Τίποτα από όλα αυτά δεν ισχύει. Ούτε μπορώ εγώ να κρίνω την απόφαση του Μάξιμου. Γνωρίζω όμως, όπως προανέφερα, ότι πάρα πολλοί Βουλευτές και όχι μόνο ο κ. Χαρακόπουλος, με βάση τις αρχικές σκέψεις και προτάσεις του κ. Χατζηδάκη τους δημιουργούσε πάρα πολλά προβλήματα. Βουλευτές τόσο του ΠΑΣΟΚ, όσο και της ΝΔ, δημόσια είπαν ότι αυτό δεν είναι σωστό και δεν μπορούμε να το ψηφίσουμε. Άρα δεν ήταν κομματικό. Αυτό έκανε και μένα να πω ότι «παιδιά έτσι όπως πάει η ιστορία από το Ανάπτυξης δεν μπορεί να περάσει. Πρέπει να βρούμε μια άλλη βάση. Μάλιστα όταν είδαμε τις βασικές αρχές με τον κ. Χαρακόπουλο και ο ίδιος είπε ότι εγώ συμφωνώ με αυτό το πλαίσιο, είναι μια σωστή βάση. Έτσι είπε και ο κ. Κασσής. Όμως όταν είδαν το τελικό κείμενο που κατατέθηκε στη Βουλή το ίδιο βράδυ, να αναιρούνται έστω και με αυτές τις παραλείψεις τα πρωθύστερα, να μην αλλάζει για παράδειγμα ο όρος «υψηλής παστερίωσης» από το γάλα θερμικής επεξεργασίας.
Εκ του αποτελέσματος αφού δέχτηκαν να γίνουν διορθώσεις φάνηκε ότι υπάρχει περιθώριο να το δούμε και πράγματι. Περιμένουν μέχρι τελευταία στιγμή να δουν αν θα περάσει τελικά.

Για ενδεχόμενο παραίτησης του ίδιου του Υπουργού Αγροτικής Ανάπτυξης και Τροφίμων, κ. Τσαυτάρη

Δημοσιογράφος: Σας πέρασε από το μυαλό να παραιτηθείτε αν τα πράγματα δεν διορθώνονταν;

Υπουργός : Σας είπα τι προσπάθεια έκανα να το βοηθήσω. Φυσικά αν αναιρείτο η όλη μου προσπάθεια να κάνω κάτι σωστό δεν θα ήθελα με τίποτα να αγνοήσω τις γνώσεις μου, την επιστήμη και την εμπειρία μου και να βάλω την υπογραφή μου σε κάτι που δεν ήταν σωστό με αυτό που σας περιγράφω. Επειδή η υπογραφή μου ήταν σημαντική ή θα έπρεπε να βγει τελείως το γάλα απέξω για να υπογράψω το νομοσχέδιο για όλα τα άλλα πράγματα ή θα έπρεπε να το τροποποιήσω προς τη σωστή κατεύθυνση.",http://minagric.gr/index.php/el/the-ministry-2/grafeiotypou/sinentefxeis/2283-dt300314
48,"Σημεία Συνέντευξης Υπουργού ΥπΑΑΤ κ. Αθανάσιου Τσαυτάρη στο Ρ/Σ Real fm 97,8 και το δημοσιογράφο Νίκο Χατζηνικολάου σχετικά με τη ρύθμιση για το γάλα",3/27/2014,Αθανάσιος Τσαυτάρης,"Το γάλα που κυκλοφορεί σήμερα και ονομάζεται «φρέσκο» είναι το κανονικό παστεριωμένο γάλα. Η έννοια και η μέθοδος της παστερίωσης είναι γνωστή από τον Pasteur και προσδιορίζει με ακρίβεια τη μέθοδο επεξεργασίας του παστεριωμένου προϊόντος. Αν κάποιος θα ήθελε να βγάλει την έννοια «φρέσκο» και να το ονομάζουμε, σύμφωνα με τη μέθοδο επεξεργασίας, δεχόμαστε να το λέμε «παστεριωμένο γάλα» (71,7ο C), και εφόσον είναι ελληνικό, θα το λέμε «Ελληνικό Παστεριωμένο Γάλα». Αυτή τη στιγμή έχει διάρκεια ζωής πέντε ημερών. Θα εξετάσει τη διάρκεια αυτή Επιστημονική Ομάδα, αν δηλαδή στη χώρα μας μπορεί να αλλάξει αυτό στις 6 ή τις 7 ημέρες και με ποιες προϋποθέσεις και εφόσον αυτό είναι εφικτό.
Από την άλλη δεν είναι σωστό να ονομάσουμε «παστεριωμένο» το γάλα που υφίσταται, είτε υψηλή θερμική επεξεργασία (αυτός είναι ο όρος), με την προϋπόθεση να ξεπερνά τους 84ο C, είτε υπερυψηλή, που είναι θερμική επεξεργασία στους 127ο C. Αυτό το γάλα λοιπόν δεν μπορεί και δεν πρέπει για κανένα λόγο να το ονομάζουμε παστεριωμένο. Όπως είπα στον κ. Χατζηδάκη, αν δεχτείτε ότι αυτό θα ονομάζεται «γάλα υψηλής θερμικής επεξεργασίας» και θα πωλείται σε ξεχωριστό ράφι από το παστεριωμένο, τότε μπορούμε πραγματικά να έχουμε αυτές τις δύο βασικές κατηγορίες. 
Θεωρώ θετική τη δυνατότητα καθιέρωσης του «ελληνικού» σήματος, εφόσον το γάλα παράγεται και μεταποιείται στην Ελλάδα. Θα δούμε τη δυνατότητα παραγωγής και πώλησης για το «γάλα ημέρας» που θέλουν να δοθεί και έχει ήδη ανακοινωθεί. Οι δύο αυτές ενισχυτικές δράσεις θα υποστηρίξουν περαιτέρω τα εξαιρετικά ντόπια ελληνικά προϊόντα.
Θυμίζω ότι απαστερίωτο γάλα απαγορεύεται να πωλείται στην Ευρώπη και στη χώρα μας για λόγους υγείας. 
Επομένως αυτές οι παράμετροι μας δίνουν τη δυνατότητα να λύσουμε το πρόβλημα, εφόσον οι αρχές επιστημονικής διάκρισης και η κατηγοριοποίηση γίνουν αποδεκτές.
Ο ίδιος ο κ. Χατζηδάκης συμφώνησε προσωπικά με τις αρχές και το σκεπτικό της πρότασής μου, αλλά επιφυλάχθηκε καθώς πρώτα έπρεπε να το συζητήσει με τους διαπραγματευτές της τρόικα. Πριν από λίγο ολοκληρώθηκε αυτή η συζήτηση και μου είπε ότι οι διαπραγματευτές κάνουν αποδεκτές τις αλλαγές που προτάθηκαν.

Ν. Χατζηνικολάου: Συγχαρητήρια που βρήκατε τη λύση. Ο κ. Χαρακόπουλος, ο αναπληρωτής σας συμφωνεί με τη λύση αυτή;

Υπουργός: Και ο κ. Χαρακόπουλος το βλέπει θετικά. Έτσι όπως ήταν η διατύπωση βαφτίζοντας τα δύο γάλατα παστεριωμένα, το ένα χαμηλής και το άλλο υψηλής, αυτό δημιουργούσε σύγχυση στον καταναλωτή, μιας και το γάλα υψηλής θερμικής επεξεργασίας, άρα το δεύτερο γάλα, δεν είναι παστεριωμένο.

Γάλα παστεριωμένο και
Γάλα υψηλής θερμικής επεξεργασίας
Αυτή πιστεύω ότι είναι η πιο σημαντική διάσταση, γιατί αυτή βοηθάει πραγματικά να ξεχωρίσουν οι καταναλωτές τις δύο κατηγορίες προϊόντων του γάλακτος.

Ν. Χατζηνικολάου: Τι επιπτώσεις θα υπάρχουν στην εγχώρια παραγωγή;

Υπουργός: Πιστεύω ότι με την πρόταση αυτή διασφαλίζονται οι πάντες. Και η ντόπια παραγωγική διαδικασία υποστηρίζεται με τα ποιοτικά της προϊόντα και κάποιος που θέλει να φέρει γάλα απέξω, που δεν μπορεί όμως να το κάνει σε 5 ή 6 ημέρες, άρα αναγκαστικά θα το κάνει με υψηλή θερμική επεξεργασία, μπορεί να φέρει τέτοιο γάλα και να το διαθέσει στην ελληνική αγορά. Άλλωστε εισάγεται τέτοιο γάλα ήδη, το γνωστό γάλα μακράς διάρκειας (long life), και όπως γνωρίζετε δεν είναι φθηνότερο από το ελληνικό. Στις μέρες μας έχουν ακουστεί πολλά πράγματα και πολλές κουβέντες που δεν είναι σωστές, γιατί τα πράγματα δεν είναι έτσι όπως παρουσιάζονταν.
Αυτή η πρόταση μπορεί να συγκεράσει τις διάφορες απόψεις και λύσεις που έχουν ακουστεί και να συμφωνήσουμε σε ένα πλαίσιο σωστό που βοηθάει όλους. Πιστεύω ότι και οι κτηνοτρόφοι με τους οποίους συζητούν θα το δουν θετικά και θα συμφωνήσουν με μια τέτοια λύση, που δεν απέχει από τις άλλες προτάσεις, μεταξύ των οποίων και ορισμένες δικές τους. Νομίζω ότι μπορούμε και πρέπει να λύσουμε το πρόβλημα αυτή τη στιγμή. Δε χρειάζεται να οξυνθεί περισσότερο.",http://minagric.gr/index.php/el/the-ministry-2/grafeiotypou/sinentefxeis/2276-dt270314
49,"Άρθρο Υπουργού ΥπΑΑΤ, κ. Αθανάσιου Τσαυτάρη στην εφημερίδα «ΕΛΕΥΘΕΡΟΣ ΤΥΠΟΣ της ΚΥΡΙΑΚΗΣ»",3/10/2014,Αθανάσιος Τσαυτάρης,"«Η αλιεία στη νέα ψηφιακή εποχή»

Η αλιεία είναι ένας πολύ σημαντικός κλάδος για τη χώρα μας και ιδιαίτερα για την κοινωνική και οικονομική συνοχή των παράκτιων και νησιωτικών περιοχών.
Παρά το γεγονός της ανέλιξης της ψηφιακής τεχνολογίας τις τελευταίες δεκαετίες, οι εφαρμογές της στην αλιεία της χώρας μας ήταν ελάχιστες. Σχεδόν το σύνολο των συνεχώς αυξανόμενων πληροφοριών (αιτήσεις για αλιευτικές άδειες, έκδοση πιστοποιητικών για τις εισαγωγές και εξαγωγές των αλιευτικών προϊόντων, εκφορτώσεις αλιευμάτων κτλ.), γίνονταν χειρόγραφα, με αποτέλεσμα να δημιουργείται ένα μεγάλος γραφειοκρατικός γολγοθάς για τους αλιείς, τους υδατοκαλλιεργητές και τους εμπόρους των αλιευτικών προϊόντων.
Παράλληλα, το υπάρχον σύστημα δεν παρείχε τα απαραίτητα δεδομένα (οικονομικά, παραγωγής κ.ά) στη Διοίκηση, καθώς υπήρχε μεγάλη καθυστέρηση στη συλλογή των δεδομένων από τις κατά τόπους υπηρεσίες. Αυτό είχε ως αποτέλεσμα την αξιολόγηση μη επαρκών στοιχείων, κατά τη διεργασία λήψης αποφάσεων από τη Διοίκηση, που δρούσε ως αρνητικός παράγοντας στην εξέλιξη του τομέα.
Εδώ και ένα χρόνο έχει αρχίσει να υλοποιείται ένα σημαντικό έργο «ψηφιοποίησης» του τομέα. Το Ολοκληρωμένο Σύστημα Παρακολούθησης και Καταγραφής Αλιευτικών Δραστηριοτήτων (ΟΣΠΑ) είναι μια ηλεκτρονική πλατφόρμα, η οποία θα μπορούσε να πει κανείς ότι γίνεται μια πρωτόγνωρη «μηχανογράφηση» της αλιείας. Το έργο υλοποιείται από τη Γενική Διεύθυνση Αλιείας και τη Διεύθυνση Πληροφορικής του Υπουργείου Αγροτικής Ανάπτυξης και Τροφίμων, σε συνεργασία με την ανάδοχο εταιρία Κοινωνία της Πληροφορίας Α.Ε. με συνολικό προϋπολογισμό 927.051€ χωρίς ΦΠΑ με 90% χρηματοδότηση από κοινοτικούς πόρους και 10% εθνικούς.
Η πλατφόρμα αυτή θα περιλαμβάνει δεδομένα από την καταγραφή των αλιευτικών δραστηριοτήτων, κατά την εκφόρτωση και μεταφόρτωση των αλιευτικών προϊόντων, μέσω της ηλεκτρονικής συσκευής ERS (Electronic Reporting System) που θα δοθεί δωρεάν στους υπόχρεους αλιείς, επιπλέον έργο προϋπολογισμού 4.500.000 €, ενώ θα υπάρχει και διαλειτουργικότητα του συστήματος με το Κέντρο Παρακολούθησης Αλιείας (ΚΠΑ) του Υπουργείου Ναυτιλίας και το Εθνικό Αλιευτικό Μητρώο (ΕΑΜ).

Καταγραφή

Επίσης μέσω της πλατφόρμας θα γίνεται καταγραφή των διαδικασιών που αφορούν στην εμπορία των αλιευτικών προϊόντων, ενώ μέσω της διαλειτουργίας της με το σύστημα των τελωνείων (ΓΓΠΣ), οι ενδιαφερόμενοι πολίτες θα μπορούν εύκολα να λαμβάνουν Πιστοποιητικά Αλιευμάτων με ηλεκτρονική επικύρωση για τις εισαγωγές και Ηλεκτρονικά Πιστοποιητικά για τις εξαγωγές.
Στην κατεύθυνση αυτή βρίσκονται και οι δράσεις που υποστηρίζει και προωθεί το Υπουργείο για ίδρυση, αναβάθμιση και εκσυγχρονισμό των ιχθυοσκαλών σε όλη την ελληνική Επικράτεια, καθότι αυτές οι δομές δέχονται το μεγαλύτερο όγκο των αλιευμάτων στη χώρα μας. Τέλος, μια ακόμη καινοτομία της πλατφόρμας είναι η καταγραφή των ελέγχων και των αναφορών που αφορούν στο σύνολο των αλιευτικών δραστηριοτήτων (αλιεία, εμπορία κλπ.). Με αυτόν τον τρόπο θα μπορούν να διασταυρώνονται γρήγορα και ψηφιακά οι υπότροποι παραβάσεων, ενώ θα διευκολυνθούν και οι υπηρεσίες του Υπουργείου, καθώς και οι ενδιαφερόμενοι πολίτες, καθότι θα μειωθεί σημαντικά ο χρόνος έκδοσης αδειών (πχ. άδειες αλιείας τόνου, ξιφία κτλ.).
Στόχος μας η μείωση του κόστους ελέγχου της αλιείας και των συναφών δραστηριοτήτων, καθώς και η αύξηση της αποδοτικότητας των ελέγχων, εκμεταλλευόμενοι τη σύγχρονη γεωπληροφορική. Το ΟΣΠΑ θα συμβάλλει στη βελτίωση της λειτουργίας και συνεργασίας των αρμόδιων υπηρεσιών, στον εκσυγχρονισμό της λειτουργίας υπηρεσιών αλιείας και στην αναβάθμιση των παρεχόμενων υπηρεσιών προς τους ενδιαφερόμενους πολίτες, στην παρακολούθηση πολυετών σχεδίων διαχείρισης και σχεδίων αποκατάστασης συγκεκριμένων ειδών, στην αξιοποίηση τεχνολογικών υποδομών για την αυτόματη συλλογή και διασταύρωση πληροφοριών και επικύρωση δεδομένων, μέσω υλοποίησης διαλειτουργικότητας μεταξύ των συστημάτων όλων των εμπλεκομένων φορέων σε εθνικό, ενωσιακό και διεθνές επίπεδο και ως εκ τούτου και στη βελτίωση της εικόνας της χώρας μας απέναντι στην Ε.Ε.
Μέσω της ευρυζωνικότητας που προωθεί η κυβέρνηση και το ΥπΑΑΤ, ακόμα στις πιο απομακρυσμένες νησιωτικές περιοχές (στις λεγόμενες λευκές περιοχές), οι ενδιαφερόμενοι πολίτες (αλιείς, έμποροι κτλ.) θα μπορούν μέσω του συστήματος να υποβάλλουν ηλεκτρονικές αιτήσεις, ενώ θα υπάρχει ειδικό ασφαλές τμήμα, προσβάσιμο για το κοινό για επικοινωνία με την Ευρωπαϊκή Ένωση.
Τέλος, μέσω του ΟΣΠΑ θα διενεργούνται πλέον ηλεκτρονικά όλες οι διαδικασίες διαχείρισης της αλιείας, με αποτέλεσμα να διευκολυνθεί η αποτροπή και η πρόληψη της παράνομης, λαθραίας και άναρχης αλιείας.
Αυτή η ψηφιακή πλατφόρμα θα λειτουργήσει πιλοτικά μέχρι τον Ιούνιο του 2014, ενώ πλήρης λειτουργία θα επιτευχθεί μέχρι τον Οκτώβριο του 2014. Ήδη το έργο είναι σε πολύ καλό στάδιο υλοποίησης και βρισκόμαστε 6 μήνες μπροστά από το αρχικό χρονοδιάγραμμα.

Αναβάθμιση

Η δημιουργία της ηλεκτρονικής πλατφόρμας του ΟΣΠΑ, έρχεται ως απόρροια της προσπάθειας που κάνουμε στο ΥπΑΑΤ, για την ψηφιακή αναβάθμιση του υπουργείου και των υπηρεσιών που παρέχει στους πολίτες. Αξιοποιώντας πόρους του ΕΣΠΑ, υλοποιεί δράσεις, με στόχο τη ριζική αναβάθμιση και εκσυγχρονισμό των υπηρεσιών προς τους πολίτες, παραγωγούς, επιχειρηματίες, καταναλωτές στη μορφή του one-stop-shop. 
Όλα αυτά τα συστήματα θα συνδυάζονται και με τον ψηφιακό χάρτη, δηλαδή με τις γεωχωρικές πληροφορίες του Συστήματος Αναγνώρισης Αγροτεμαχίων (LPIS), πράγμα που θα καταστήσει τα ψηφιακά συστήματα του ΥΠΑΑΤ πιο χρήσιμα. Επίσης πρέπει να σημειώσουμε ότι με βάση το νέο θεσμικό πλαίσιο της ΚΑΠ οι ψηφιακοί χάρτες θα ανανεώνονται κάθε τρία χρόνια με αποτέλεσμα να καταγράφονται οι μεταβολές και τα γεωχωρικά στοιχεία να είναι επικαιροποιημένα.",http://minagric.gr/index.php/el/the-ministry-2/grafeiotypou/sinentefxeis/2228-dt100314
50,"Άρθρο του Υπουργού ΥπΑΑΤ, κ. Αθανάσιου Τσαυτάρη στην εφημερίδα «Η ΚΑΘΗΜΕΡΙΝΗ ΤΗΣ ΚΥΡΙΑΚΗΣ» ""10 Κινήσεις που καταπολεμούν τη δράση των μεσαζόντων""",3/4/2014,Αθανάσιος Τσαυτάρης,"«10 Κινήσεις που καταπολεμούν τη δράση των μεσαζόντων, τις ελληνοποιήσεις και συμβάλλουν στη μείωση της ψαλίδας ανάμεσα στην τιμή παραγωγού – καταναλωτή»


Διαβάζουμε συχνά για τη δράση μεσαζόντων «εμπόρων» που αγόρασαν γεωργικά προϊόντα και έκτοτε «χάθηκαν» ή στην καλύτερη περίπτωση άφησαν μια επιταγή χωρίς τραπεζικό αντίκρισμα. Το ίδιο ισχύει για τις παράνομες ελληνοποιήσεις ξένων προϊόντων, για τη μεγάλη «ψαλίδα» μεταξύ των τιμών παραγωγού στο χωράφι και στην τελική τιμή στα ράφια για τον καταναλωτή. Το Υπουργείο Αγροτικής και Τροφίμων με μια σειρά νομοθετικών πρωτοβουλιών, με τη δημιουργία νέων θεσμών και αποτελεσματικών εργαλείων κατάφερε σε σύντομο διάστημα να «θωρακίσει» τη χώρα απέναντι σε τέτοια φαινόμενα. Συγκεκριμένα:

Μητρώο Εμπόρων Αγροτικών Προϊόντων (ΜΕΑΠ)
Με νομοθετική ρύθμιση του Ιανουαρίου του 2014 προωθήθηκε η σύνδεση του ΜΕΑΠ με το ΓΕΜΗ, ώστε να καταστεί δυνατή η παρακολούθησή του και να εξυγιανθεί η εμπορία γεωργικών προϊόντων από εμπόρους οι οποίοι δημιουργούν σοβαρά προβλήματα και ζημιές στους παραγωγούς και τους υγιείς εμπόρους όταν δεν τηρούν τις διαδικασίες ορθής συναλλαγής και ειδικά αυτής της έγκαιρης εξόφλησης της αξίας των προϊόντων
Τήρηση Στοιχείων Εσόδων - Εξόδων
Με την καθιέρωση της τήρησης Στοιχείων προσθέτουμε άλλο ένα εργαλείο στην πάταξη των παράνομων ελληνοποιήσεων που τόσο πολύ μαστίζουν την γεωργία, συμπιέζοντας το εισόδημα των Ελλήνων Αγροτών. Δεν θα είναι πια εφικτό να κόβονται εικονικά τιμολόγια και να μπορούν με αυτό τον τρόπο οι μεσάζοντες να βαφτίζουν Ελληνικά προϊόντα από άλλες χώρες, δημιουργώντας αθέμιτο ανταγωνισμό.
Συμβολαιακή Γεωργία
Στόχος της είναι να εξασφαλιστεί το αγροτικό εισόδημα και η επιχειρηματική δραστηριότητα στον αγροδιατροφικό τομέα. Στο «μοντέλο» της συμβολαιοποιημένης παραγωγής όλοι οι εμπλεκόμενοι με την παραγωγική διαδικασία, δηλαδή από τον αγρότη και τον μεταποιητή έως και τον αγοραστή του τελικού προϊόντος, θα συνδέονται μεταξύ τους μέσω της συμβολαιακής γεωργίας, χωρίς τη μεσολάβηση μεσαζόντων. Το σύστημα αυτό επιτυγχάνει εγγυημένο εισόδημα για τον παραγωγό και καλύτερες τιμές για τους καταναλωτές.
Εξυγίανση του τρόπου επιστροφής ΦΠΑ και η σύνδεση του με τη δήλωση ΟΣΔΕ
Από το 2013 για πρώτη φορά το σύνολο των τιμολογίων των πωλήσεων αγροτικών προϊόντων που προσκόμισαν οι αγρότες στις αρμόδιες ΔΟΥ για την επιστροφή του ΦΠΑ συγκρινόταν με τη δήλωση ΟΣΔΕ του παραγωγού της αντίστοιχης περιόδου, ώστε να ελέγχεται η πραγματική δυνατότητα παραγωγής και πώλησης κάθε κατηγορίας προϊόντων που προσκόμιζε ο αγρότης. Όσοι παραγωγοί εμφάνιζαν πωλήσεις που διέφεραν από το μέσο όρο μέχρι και 50% ετίθεντο σε ειδικό έλεγχο. Με τη διαδικασία αυτή εμποδίζονται οι ελληνοποιήσεις και περιορίζονται σημαντικά οι εικονικές συναλλαγές.
Εγκεκριμένος Έμπορος
Για τη διευκόλυνση και απλοποίηση των διαδικασιών εξαγωγής αλλά κυρίως για την δημιουργία εξαγωγέων με “brand-name”, καθοριστικό στοιχείο για την επιτυχία της συνολικής εξαγωγικής προσπάθειας της χώρας για τη βελτίωση των εξαγωγών και τη βελτίωση του ισοζυγίου πληρωμών, προωθήθηκε ο εγκεκριμένος έμπορoς εξαγωγέας. Ήδη έχουν εγκριθεί 24 από το ΥπΑΑΤ με διασπορά σχεδόν σε όλη τη χώρα από το Νοέμβριο του 2013.
Αγορές Παραγωγών (Farmer’s Markets)
Με την καθιέρωση αυτού του θεσμού που λειτούργησε πιλοτικά σε 3-4 περιοχές της χώρας στοχεύουμε στην επίτευξη καλύτερων τιμών στον παραγωγό και χαμηλότερων τιμών στους καταναλωτές χωρίς μεσάζοντες και στην ανάπτυξη δεσμών ανάμεσα στους παραγωγούς και τους καταναλωτές, σε τοπικό επίπεδο. Με τον τρόπο αυτό ο γεωργός προωθεί τα προϊόντα κατευθείαν στην «πόρτα» του καταναλωτή.
ΠολυΛειτουργικά Αγροκτήματα και Οικοτεχνία
Με την καθιέρωση αυτού του θεσμού, στοχεύουμε στην ανάπτυξη των πολύ-λειτουργικών αγροκτημάτων, ώστε να συνδέσουμε στην ύπαιθρο το αγρόκτημα του παραγωγού με τον επισκέπτη – καταναλωτή. Στόχος η άμεση προμήθεια του καταναλωτή κατευθείαν από τον παραγωγό στο αγρόκτημά του, αλλά και η γνωριμία του με το χωράφι, τον οπωρώνα, τα ζώα, την οικογένεια, τον τρόπο ζωής και την προσπάθεια που καταβάλλει ο αγρότης. Το ίδιο ισχύει όχι μόνο για τα πρωτογενή προϊόντα, αλλά και τη μεταποίησή τους χάρις στην οικοτεχνία του αγρότη. Η φιλοσοφία του θεσμού της οικοτεχνίας είναι η ενίσχυση του οικογενειακού εισοδήματος του παραγωγού και η επιστροφή, διάδοση και στήριξη των παραδοσιακών συνταγών και προϊόντων.
Ομάδες παραγωγών
Υποστηρίξαμε τις Ομάδες Παραγωγών (ΟΠ), που το 2013 έφτασαν τις περίπου 150, καθώς μπορούν να επιλύσουν πολλά διαρθρωτικά προβλήματα της γεωργικής παραγωγής, όπως π.χ. ο μικρός και κατακερματισμένος κλήρος ή το υψηλό κόστος παραγωγής. Οι ΟΠ έχουν επενδύσει στην εμπορία και μεταποίηση των προϊόντων τους και αρχίζουν να παίζουν σημαντικό ρόλο στην εξάπλωση της συμβολαιακής γεωργίας. Τα μέλη των Ομάδων αυτών επιτυγχάνουν σημαντική μείωση του κόστους παραγωγής, προωθούν απευθείας τα ποιοτικά τους προϊόντα χωρίς τη μεσολάβηση μεσαζόντων, επιτυγχάνοντας τελικά καλύτερες τιμές προϊόντων.
Συμπράξεις Διαφορετικών Φορέων (Clusters)
Στο ΥπΑΑΤ έχουμε ως βασικό στόχο τη συνεννόηση όλων των φορέων, όπως παραγωγών, μεταποιητών, εμπόρων, καταναλωτών και της επιστημονικής έρευνας κάτω από μια «ομπρέλα» και για αυτό προωθήσαμε τα «clusters» στον τομέα της γεωργίας. Πρόκειται για ένα συνεργατικό συνεργατισμό, μια συστάδα Ερευνητικών, Εκπαιδευτικών, Παραγωγικών και άλλων ανόμοιων φορέων με κύριο στόχο την κατευθυνόμενη ικανοποίηση των αναγκών συγκεκριμένων ομάδων καταναλωτών. Τι τους ενώνει; Ο κοινός στόχος: η επίλυση ενός παραγωγικού προβλήματος, η αξιοποίηση μιας δυνατότητας κ.α. Επιτυχημένο παράδειγμα cluster αποτελούν στη Θεσσαλία οι συνεταιρισμοί «ΘΕΣΓΑΛ» και «ΘΕΣΓΗ».",http://minagric.gr/index.php/el/the-ministry-2/grafeiotypou/sinentefxeis/2220-dt040314
51,"Σημεία Συνέντευξης Υπουργού ΥπΑΑΤ, κ. Αθανάσιου Τσαυτάρη, στον Τ/Σ STAR, στην εκπομπή «LIVE U» και στη δημοσιογράφο Πόπη Τσαπανίδου",2/26/2014,Αθανάσιος Τσαυτάρης,"Για τα αιτήματα των αγροτών
Εμείς συνεργαζόμαστε με όλους τους Υπουργούς γιατί το Υπουργείο μας έχει θέματα που ακουμπούν σχεδόν όλα τα υπόλοιπα υπουργεία. Για παράδειγμα, με τη φορολόγηση των αγροτών, ακουμπάμε στο Υπουργείο Εθνικής Οικονομίας που έχει να κάνει με τα θέματα της φορολογίας.
Οι αγρότες έχουν δίκιο. Η τήρηση βιβλίων εσόδων- εξόδων δεν μπορεί να εφαρμοστεί στον αγροτικό τομέα. Γιατί και τα έξοδα είναι δύσκολα, αλλά και τα έσοδα είναι μοναδικά σε ορισμένες περιπτώσεις Γι’ αυτό κι εμάς μας ενδιαφέρουν τα στοιχεία. Η τήρηση των στοιχείων εσόδων και εξόδων θα λύσει πάρα πολλά προβλήματα, όπως είναι ότι επιτέλους θα ξέρουμε με ακρίβεια το κόστος και θα αποφύγουμε τις ελληνοποιήσεις. Επιτέλους θα σταματήσουν τα εικονικά τιμολόγια και οι διογκωμένες επιστροφές του ΦΠΑ και μια σειρά άλλων πραγμάτων.

Ένας γεωργός που καλλιεργεί 10 – 20 στρέμματα βαμβάκια, όλο το χρόνο θα οργώνει, θα λιπαίνει, θα σκαλίζει κλπ., θα ξοδεύει δηλαδή. Μια φορά το χρόνο θα έχει έσοδα όταν τον Οκτώβριο – Νοέμβριο θα μαζέψει το βαμβάκι του και θα το πουλήσει. Ποιο είναι το νόημα να του λες κάθε μέρα να τηρεί βιβλία εσόδων και εξόδων; Έχουν δίκιο που λένε ότι «ναι θα τα μαζέψουμε τα στοιχεία και μια ή δυο φορές το χρόνο θα σας τα δείξουμε, θα πάμε στην εφορία να φορολογηθούμε». Και σωστά έκανε η κυβέρνηση που επέμενε στην τήρηση των στοιχείων εσόδων εξόδων, αλλά όχι αναγκαστικά και στην τήρηση καθημερινά των βιβλίων.

Εκεί που διαμαρτύρονται οι αγρότες και έχουν δίκιο είναι το κόστος της παραγωγής. Το κόστος της ενέργειας. Δεν είναι ακριβό το πετρέλαιο στον τόπο μας; Γιατί αγωνιστήκαμε να τους βοηθήσουμε, ειδικά τους αγρότες, να τους επιστρέψουμε τμήμα αυτού του κόστους επιστρέφοντας τον ειδικό φόρο κατανάλωσης πετρελαιοειδών για να απαλύνουμε αυτό το πρόβλημα; Δεν είναι ακριβό το αέριο για όσους ζεσταίνουν τους στάβλους τους, τα θερμοκήπιά τους κλπ. με αέριο; Δεν κάνει αγώνα η κυβέρνηση να μειώσει; Σήμερα ανακοινώθηκε αυτή η προσπάθεια, ότι καταφέρανε χάρη στις διαπραγματεύσεις με τους Ρώσους, να μειώσουν εν μέρει το κόστος του αερίου σαν πηγή ενέργειας στον τόπο μας. Επομένως, ναι έχουμε ακριβή ενέργεια στον τόπο. Αυτό επηρεάζει και τους γεωργούς στο βαθμό που αξιοποιούν κι αυτοί ενέργεια να οργώσουν τα χωράφια τους, να ζεσταίνουν το στάβλο τους, ή οτιδήποτε άλλο. Αυτό όμως αφορά κι άλλους κλάδους γι’ αυτό και κάνουμε προσπάθεια να μειώσουμε αυτό το κόστος. Έχουν δίκιο να λένε ότι είναι ανεβασμένο το κόστος παραγωγής.

Για την έκθεση του ΟΟΣΑ και τη διάρκεια ζωής του φρέσκου γάλακτος
Οι διαπραγματεύσεις είναι διαρκείς. Τα επιχειρήματα μπαίνουν στο τραπέζι όλα αυτά, όχι μόνο για τα δικά μας θέματα, αλλά σας θυμίζω ότι ένα σωρό πράγματα, είτε αφορούν την οικονομία, είτε αφορούν τον τραπεζικό τομέα, είτε αφορούν τα θέματα του ΟΟΣΑ μπαίνουν στο τραπέζι.
Η κυβέρνηση είπε ότι ναι από τα 300 θέματα που βάζετε, είναι εφικτό να κάνουμε τα 200, τα 250. Είναι μερικά όμως που σαν μοντέλα δεν μπορούν να εφαρμοστούν στις παραγωγικές συνθήκες του τόπου μας. Το παραδεχόμαστε, ίσως, ότι ναι μπορεί να είναι ένα λεπτό, ή δυο λεπτά ακριβότερο το γάλα στον τόπο μας, αλλά μην ξεχνάτε ότι συγκρίνετε το με την Ισπανία, ή τη Γερμανία, ή την Ολλανδία, που μπορεί να είναι 2, 3 λεπτά φθηνότερο. Ναι, αλλά εκεί το πετρέλαιο έχει τόσο, στη Γερμανία το αέριο πωλείται τόσο, ο ΦΠΑ στην Ισπανία είναι 4% στα τρόφιμα, σε εμάς είναι 13% και στο κάτω – κάτω μόνο ένα από αυτά τα 4, 5 λεπτά, 2, 3 λεπτά βάζει η πρώτη ύλη σε ό,τι αφορά το κόστος σε σχέση με αυτό που πληρώνει ο καταναλωτής.

Ας δούμε τα παρακάτω βήματα. Και η βιομηχανία που το μεταποιεί, η γαλακτοβιομηχανία δεν καίει πετρέλαιο; Δεν καίει αέριο; Δεν πληρώνουν ΦΠΑ; Δεν έχουν υψηλό κόστος;

Αυτή τη στιγμή οι διαπραγματεύσεις για το θέμα της διάρκειας ζωής του φρέσκου γάλακτος είναι σε εξέλιξη. Δεν έχουμε καθόλου διαφορετικές απόψεις με τον κ. Χατζηδάκη.

Εξηγώ πώς έχουν τα πράγματα στον τόπο μας και ως επιστήμονας, γιατί έχουμε με επιστημονικό τρόπο να εξηγήσουμε γιατί σε εμάς, στην Ελλάδα, στην Ιταλία, στην Κύπρο, στη Μάλτα, το γάλα δεν μπορεί να κρατήσει πάνω από 5- 6 μέρες και να το λέμε φρέσκο.
Εξηγώ ότι είναι λάθος αυτό και εκεί πρέπει να βοηθήσετε κι εσείς οι δημοσιογράφοι. Ο κόσμος νομίζει ότι απαγορεύεται να έρθει ξένο γάλα στον τόπο μας. Όχι δεν είναι έτσι. Έρχεται γάλα. Αυτό που λένε θα έρθει. Έρχεται γάλα, απλά δεν μπορεί να φτάσει εδώ σε 5 - 6 μέρες. Υφίσταται υψηλή παστερίωση, μια υψηλή θερμική επεξεργασία για να αντέξει. Γι’ αυτό και πωλείται εδώ ως γάλα μακράς διάρκειας. Αυτό που λέμε long life και μάλιστα δεν είναι φθηνότερο από το ελληνικό. Και είναι κατανοητό. Δηλαδή εάν κάποιος κουβαλάει το γάλα από τη Γερμανία, ή την Ολλανδία εδώ, δεν θα έχει κόστος μεταφοράς; Δεν έρχεται φθηνότερο αυτό το γάλα. Επομένως το να ανοίξει η αγορά, όπως λέγεται, να έρθει απ’ έξω φθηνότερο γάλα, μα, έρχεται και σήμερα. Πωλείται ως long life, ως μακράς διάρκειας. Δεν είναι φθηνότερο από το ντόπιο γάλα, ένεκα και τους κόστους μεταφοράς. Κατά συνέπεια δεν καταλαβαίνω πού είναι η διαφορά.

Δε λέω όχι στην πλήρη απελευθέρωση της αγοράς του γάλακτος. Δεν είπα τέτοιο πράγμα. Εγώ λέω να απελευθερωθεί. Μα, αυτή τη στιγμή είναι απελευθερωμένη. Όποιος θέλει να φέρει γάλα και φέρνει και πουλάει στην Ελλάδα και δεν το πουλάει και φθηνότερα.
Η διαφορά μου έγκειται στο να μη βαφτιστεί ένα γάλα που υπέστη υψηλή θερμική επεξεργασία, δηλαδή έχει φθάσει η επεξεργασία του στους 82 βαθμούς και το άλλο έχει υποστεί 72 βαθμούς, που σημαίνει ότι το ένα είναι σαν να βράζεις ένα αυγό 1 λεπτό και να βράζεις ένα αυγό 10 λεπτά. Και τα δυο έχουν υποστεί την επεξεργασία, το δεύτερο όμως έχει υποστεί ισχυρότερη επεξεργασία, γι’ αυτό και αντέχει περισσότερο. Μέχρι 40 μέρες αντέχει το γάλα μακράς διάρκειας. Είναι όμως πολύ πιο μειωμένο σε ό,τι αφορά τα θρεπτικά του συστατικά του και τα οποία έχουν ψηθεί περισσότερο.

Δημοσιογράφος: Στην περίπτωση που η αγορά ανοίξει, αλλάξει εν πάση περιπτώσει, ο τρόπος που ονομάζεται το κάθε γάλα, ανάλογα με την διαδικασία που έχει παστεριωθεί, τι θα σημαίνει πρακτικά; Δηλαδή το ξένο γάλα που θα έρχεται, που θα φέρνει ο Γερμανός κτηνοτρόφος υψηλής παστερίωσης κλπ., θα είναι φθηνότερο από το φρέσκο ελληνικό;

Υπουργός: Αυτό λέω, δεν είναι υποθετικό σενάριο. Αυτή τη στιγμή έρχεται αυτό το γάλα και σήμερα και δεν είναι φθηνότερο. Σας είπα. Αλλά ας κάνουμε την υπόθεση ότι ναι, θα είναι 2, 3, 5 λεπτά φθηνότερο, τι θα σημαίνει για την ελληνική οικονομία; Θα σημαίνει ότι θα κερδίσουμε μισό ή ένα εκατομμύριο για ένα χρόνο; Συμφέρει όμως να βάλουμε σε κίνδυνο όλη την κτηνοτροφική μας παραγωγή για να κερδίσει ο τόπος μισό ή ένα εκατομμύριο;

Τι σημαίνει μακροχρόνια αυτό; Και εν πάση περιπτώσει ο τόπος γονάτισε γι’ αυτό το μισό; Υπάρχουν 300 θέματα μέσα στη λίστα του ΟΟΣΑ και εγώ έδωσα μάλιστα μια λίστα άλλων 30 πραγμάτων που κάνουμε εμείς και θα σας τα εξηγήσω, για να μειώσουμε πολύ περισσότερο με αυτές τις διαρθρωτικές παρεμβάσεις που κάνουμε, απλουστεύοντας τις εξαγωγές, κάνοντας τον εγκεκριμένο έμπορο, απλουστεύοντας τις αδειοδοτήσεις των ανθρώπων, μειώνοντας το κόστος παραγωγής, παράγοντας δικές μας ζωοτροφές. Τι να κάνουμε όμως; Η διαρθρωτική διαδικασία του τόπου μας είναι δεδομένη. Δεν έχουμε 10 μεγάλες κτηνοτροφικές μονάδες.

Δημοσιογράφος: Στη Γαλλία, στην Ισπανία, στην Ιταλία, ο Γερμανός κτηνοτρόφος για παράδειγμα, μπορεί να στείλει γάλα υψηλής παστερίωσης και να το ονομάσει στα ράφια του σούπερ μάρκετ φρέσκο γάλα;

Υπουργός: Όχι δεν μπορεί να το κάνει. Γιατί σας είπα το εάν ένα γάλα έχει υποστεί επεξεργασία στους 72 βαθμούς, έχουμε μετρημένα τι κάνει. Δεν θέλω να κουράζω τον κόσμο, αλλά θα αναγκαστώ να χρησιμοποιήσω επιστημονικούς όρους. 
Υπάρχει ένας δείκτης, υπάρχει ένα ένζυμο που εάν το νεκρώσεις, φαίνεται ότι το γάλα έχει υποστεί παστερίωση. Αν όμως η παστερίωση περνάει τους 72 βαθμούς τότε νεκρώνεται ένα άλλο ένζυμο που λέγεται υπεροξειδάση και δείχνει ότι αυτό δεν είναι καλό. Γιατί αυτό είναι δείκτης ποιότητας, φρεσκάδας του γάλακτος.

Εάν λοιπόν πάμε στους 82 βαθμούς θα έχουμε νεκρώσει και τα δυο. Ναι, πετύχαμε καλύτερη διάρκεια, όμως έχουμε ακυρώσει μερικά ακόμη θρεπτικά συστατικά.

Δημοσιογράφος: Σε περίπτωση που γίνει αποδεκτό, ωστόσο αυτό από την ελληνική κυβέρνηση κ. Τσαυτάρη, η στάση η δική σας ποια θα είναι; Τι θα κάνετε εσείς;

Υπουργός: Αυτό θα το αποφασίσει η κυβέρνηση. Φυσικά η κυβέρνηση είναι ενιαία. Αλλά εξακολουθώ να πιστεύω ότι στις διαπραγματεύσεις -και γι’ αυτό γίνονται- προσπαθούμε να εξηγήσουμε ότι “ξέρετε αυτό είναι δύσκολο, είναι ανέφικτο, θα έχει επίπτωση και στην κτηνοτροφία μας, αλλά και δεν θα έχει καμία σχεδόν μεγάλη εξοικονόμηση σε ό,τι αφορά τον καταναλωτή”.

Για Νέους Αγρότες: «18 Μαρτίου αρχίζει το νέο πρόγραμμα» 
Δίνουμε τη δυνατότητα να ενταχθούν άλλοι 8.000 νέοι αγρότες που θέλουν να καταπιαστούν με τη γεωργία. 18 Μαρτίου θα αρχίσει η προσπάθειά τους. Αρχίζει δηλαδή το πρόγραμμα νέων αγροτών. 
Και σας θυμίζω επίσης ότι είχαμε ένα πρόβλημα με τους προηγούμενους. Κάποιοι που είχαν μπει στο πρόγραμμα και δεν είχαν καταφέρει να πάρουν τα χρήματά τους, γιατί δεν είχαν υποστεί το κομμάτι της εκπαίδευσης, όσοι δεν ήταν από χωριά. 
Το έχουμε λύσει και αυτό και έχει προχωρήσει.

Για πληρωμές και αποζημιώσεις 
Αύριο Πέμπτη, θα αποζημιωθούν από τον ΕΛΓΑ όσοι υπέστησαν ζημιές στη φυτική παραγωγή και το ζωικό τους κεφάλαιο. Πρόκειται για 12 εκατ. ευρώ σε περισσότερους από 5.000 δικαιούχους που υπέστησαν φυσικές καταστροφές στη διάρκεια του καλοκαιριού, θυμηθείτε χαλάζια κλπ.. 
Επίσης χρωστάμε, όπως κάθε χρόνο, την ενίσχυση για το βαμβάκι. Είναι ειδική ενίσχυση και πρόκειται για ποσό ύψους περίπου 200 εκατομμυρίων ευρώ. Όπως και πέρυσι έτσι και φέτος πιστεύω ότι θα το δώσουμε πριν τις 4 Μαρτίου.",http://minagric.gr/index.php/el/the-ministry-2/grafeiotypou/sinentefxeis/2212-dt260214a
52,"Σημεία Συνέντευξης του Αναπληρωτή Υπουργού ΥπΑΑΤκ. Μάξιμου Χαρακόπουλου Στην εκπομπή «Επί του Πιεστηρίου» του “Kontra Channel” με τους Δημοσιογράφους, κ. Μάκη Κουρή και κ. Σωτήρη Ξενάκη",2/25/2014,Μάξιμος Χαρακόπουλος,"«Θα δώσουμε ένα ακόμη χτύπημα στην αγελαδοτροφία και μετά θα πούμε έκανε λάθος εκτίμηση ο ΟΟΣΑ, συγνώμη;»


foto typos2502141. Το ελληνικό γάλα είναι, χωρίς αμφιβολία, ποιοτικό
«Το ελληνικό γάλα που πίνουμε παράγεται με ασφαλείς συνθήκες και είναι ποιοτικό. Έχει μειωθεί τα τελευταία χρόνια η παραγωγή γάλακτος, δεν πιάνουμε την ποσόστωση, έχουν μειωθεί οι αγελαδοτρόφοι στην Ελλάδα, και πρέπει να δούμε τι μπορούμε να κάνουμε, πώς μπορούμε να αντιμετωπίσουμε τα διαρθρωτικά προβλήματα: το κόστος ενέργειας, το κόστος χρήματος, το κόστος ζωοτροφών, τι κίνητρα μπορούμε να δώσουμε για μεγαλύτερες μονάδες. Ότι είναι ποιοτικό το ελληνικό γάλα μην έχετε αμφιβολία».

2. Στην Ε.Ε. για τον όρο «φρέσκο γάλα» λαμβάνονται υπ’ όψη οι ιδιαιτερότητες του κάθε κράτους-μέλους 
«Από το 1999 με Προεδρικό Διάταγμα καθορίστηκε η διάρκεια ζωής του φρέσκου γάλακτος στην Ελλάδα. Ο χαρακτηρισμός «φρέσκο» είναι προαιρετικός, δεν είναι υποχρεωτικός. Όποιος θέλει το χρησιμοποιεί. Αν η Ευρώπη ήθελε να καθορίσει μια συγκεκριμένη διάρκεια ζωής στο παστεριωμένο γάλα θα το έκανε με Οδηγία και με Κανονισμό. Αντιθέτως δίνει τη διακριτική αυτή δυνατότητα σε κάθε κράτος-μέλος με βάση τις ιδιαίτερες εδαφο-κλιματολογικές συνθήκες και τις ιδιαιτερότητες που έχει κάθε περιοχή».

3. Η παστερίωση του «φρέσκου» γάλακτος στην Ελλάδα
«Στη χώρα μας επιστημονική επιτροπή έκρινε ότι η διάρκεια ζωής του παστεριωμένου γάλακτος, που υφίσταται μια θερμική επεξεργασία στους 71,7° C για 15 δευτερόλεπτα, είναι 5 ημέρες. Βεβαίως, το γάλα όσο μεγαλύτερη θερμική επεξεργασία υφίσταται, τόσο μειώνονται τα θρεπτικά του συστατικά. Η χώρα μας έχει ιδιαιτερότητες. Έχουμε διάσπαρτες μικρές κτηνοτροφικές μονάδες και άρα έχουμε ένα κόστος και χρόνο συλλογής. Η διανομή θα πρέπει να γίνει επίσης σε πάρα πολλά σημεία μέχρι την «ΕΒΓΑ της γειτονιάς». Θα πρέπει, λοιπόν, να διατηρείται αυτή η «ψυκτική αλυσίδα», έτσι ώστε να είμαστε βέβαιοι ότι έχουμε ένα ασφαλές προϊόν που φτάνει στον καταναλωτή».

4. Θα καταργήσουμε εμείς τον όρο «φρέσκο» και θα εισάγουμε «φρέσκο» γάλα από άλλες χώρες;
«Ακούω ότι υπάρχουν σκέψεις να καταργηθεί ο όρος «φρέσκο». Αν συμβεί αυτό και επιμηκυνθεί η διάρκεια ζωής του παστεριωμένου γάλακτος από 5 σε 7, σε 9 ή 10 μέρες, θα ζήσουμε το εξής παράδοξο: ενώ δεν θα υπάρχει ελληνικό «φρέσκο» να έχουμε εισαγωγές παστεριωμένου γάλακτος μεγαλύτερης διάρκειας από άλλες χώρες οι οποίες έχουν το χαρακτηρισμό «φρέσκο», όπως η Ιταλία».

5. Γιατί το «μακράς διάρκειας» γάλα είναι ακριβότερο από το «φρέσκο»;
«Αν όπως αναφέρεται στην έκθεση επιτραπούν περισσότερες εισαγωγές γάλακτος θα πέσει η τιμή του, γιατί στο «μακράς διάρκειας» γάλα, που δεν υπάρχει αυτός ο χρονικός περιορισμός, που λένε ότι λειτουργεί προστατευτικά για τους Έλληνες παραγωγούς, σήμερα αν πάτε σε οποιοδήποτε σούπερ μάρκετ των Αθηνών, θα το βρείτε κατά πολύ ακριβότερο από το «φρέσκο», από το γάλα πέντε ημερών; Άρα, λοιπόν, κανείς δεν μπορεί να εγγυηθεί ότι η επιμήκυνση στη διάρκεια ζωής θα μειώσει τις τιμές».

6. Ποιος θα αγοράζει γάλα 8ης, 9ης και 10ης ημέρας; 
«Η άλλη παραδοχή της έκθεσης είναι ότι θα μειωθούν οι επιστροφές των ληγμένων προϊόντων. Ο ΟΟΣΑ υπολογίζει, το κόστος της επιστροφής ληγμένων προϊόντων φρέσκου γάλακτος στο 5% της τελικής τιμής. Ρωτώ, αν θέλετε με περισσή αφέλεια, γιατί θα αλλάξει αύριο η καταναλωτική συμπεριφορά των Ελλήνων πολιτών, οι οποίοι σήμερα δεν αγοράζουν το πέμπτης μέρας γάλα και έχουμε επιστροφές, και αύριο που θα γίνει 10 ημερών, θα αγοράζουν της όγδοης, της ένατης, της δέκατης μέρας, το γάλα; Γιατί θα μηδενιστούν οι επιστροφές; Μήπως, τελικά, οι επιστροφές θα είναι παραπάνω; Άρα, στην καλύτερη περίπτωση, πάλι θα έχουμε κάποιο κόστος επιστροφών. Επιπλέον, ποιος μας βεβαιώνει ότι η μείωση αυτή θα φτάσει στον καταναλωτή και δε θα χαθεί στη διαδρομή, όπως χάθηκε σε μεγάλο βαθμό η μείωση του ΦΠΑ στην εστίαση. Επομένως, η επιχειρηματολογία αυτή, ότι θα μειωθεί το κόστος των επιστροφών, και συνεπώς θα έχουμε μια μείωση της τάξεως των 5 λεπτών το λίτρο και αυτή είναι έωλη».

7. Όσοι μιλούν για γάλα «2-3 ημερών» έχουν άγνοια για τι πράγμα μιλούν
«Για το γάλα, υποτίθεται, ημέρας με διάρκεια ζωής 2-3 ημερών, δεν ξέρω πως και ποιος σκέφτηκε αυτήν τη νέα «πατέντα», αλλά ουσιαστικά μιλούμε για ένα γάλα το οποίο θα έχει την ίδια ελάχιστη θερμική επεξεργασία των 71,7ο C για 15 δευτερόλεπτα. Εκ των πραγμάτων, δηλαδή, θα έχει διάρκεια ζωής 5 ημερών και εμείς θα το περιορίσουμε και θα το πούμε ότι είναι γάλα με διάρκεια ζωής 2-3 ημερών. Ένα γάλα που τελικά δεν θα μπορεί να φτάνει ούτε στην Αθήνα, πόσο μάλλον στα νησιά. Δεν έχω ακούσει κανέναν παραγωγό να συναινεί σε αυτή την πρόταση, δεν έχω ακούσει καμία συνεταιριστική γαλακτοβιομηχανία και όμως, εξ ονόματος αυτών, κάποιοι το έχουν προτείνει, προφανώς είτε από άγνοια ή δεν ξέρω γιατί άλλο».

8. Το γάλα από αυτόματους πωλητές δεν έχει σχέση με το δήθεν «γάλα 2-3 ημερών»
«Πολλοί χρησιμοποιούν το παράδειγμα του «ΘΕΣγάλα» στην πατρίδα μου, τη Λάρισα, του πρότυπου αυτού συνεταιρισμού, ως ένα παράδειγμα προς μίμηση. Μόνο που δεν γνωρίζουν για τι μιλούν. Το «ΘΕΣγαλα» έχει αυτόματους πωλητές, όπου πάει κανείς με το μπουκάλι του και παίρνει το γάλα σε πολύ καλή τιμή, εάν έχει και προπληρωμένη κάρτα, με 90 λεπτά το λίτρο. Αυτό είναι άλλο, και άλλο να το συσκευάσουμε, να το πούμε ότι είναι «γάλα ημέρας» με διάρκεια ζωής 2-3 ημερών. Αυτό λοιπόν εάν το συσκευάσουμε θα έχει ακόμη μεγαλύτερο κόστος γιατί θα έχει ακόμη μεγαλύτερο κίνδυνο επιστροφών ληγμένων».

9. Οι τιμές παραγωγού στην Ελλάδα δεν είναι υψηλότερες από χώρες με ανάλογα δεδομένα
«Σύμφωνα με τα επίσημα στοιχεία της Ευρωπαϊκής Επιτροπής η μέση τιμή παραγωγού στην Ευρωπαϊκή Ένωση είναι 38,4 λεπτά από 32, που ήταν το 2012 και στη χώρα μας είναι 44,1 λεπτά. Δηλαδή έχουμε 5,7 λεπτά διαφορά στην τιμή παραγωγού. Γιατί είναι πιο ακριβό στον παραγωγό το γάλα στη χώρα μας; Γιατί έχουμε μικρές μονάδες, υψηλό κόστος ενέργειας, στο πετρέλαιο, στο αγροτικό ρεύμα, υψηλό κόστος ζωοτροφών, δεν έχουμε τα απέραντα λιβάδια της Ολλανδίας που βόσκουνε χειμώνα-καλοκαίρι, αναγκαζόμαστε να σταβλίζουμε τα ζώα. Χώρες, όμως, που έχουνε ίδια λίγο πολύ δεδομένα με μας έχουν ακόμη πιο ακριβή τιμή παραγωγού. Η τιμή παραγωγού το 2013 στην Κύπρο είναι 57,1 λεπτά, στη Μάλτα 52,3 λεπτά, στην Ιταλία 42,3, αλλά και στη Φιλανδία 48,5 λεπτά».

10. Μεγαλύτερο το κέρδος στη διακίνηση και εμπορία του γάλακτος από την Ευρώπη
«Τα στοιχεία που βλέπουν το φως της δημοσιότητας δεν ανταποκρίνονται πολλές φορές στην αλήθεια. Οι ίδιοι οι παραγωγοί παρουσίασαν στοιχεία και φωτογραφίες από σούπερ μάρκετ, στη Ρώμη, στο Παρίσι, όπου γάλατα πέντε ημερών είναι πολύ πιο ακριβά από την Ελλάδα. Αν συγκρίνουμε το πέντε ημερών στην Ελλάδα με το δέκα ή το δεκαπέντε ημερών σε άλλες χώρες, φυσικό είναι να βγουν λανθασμένα συμπεράσματα. Λέει, ακόμη, η έκθεση, κάτι το οποίο δεν απασχολεί το δημόσιο διάλογο, ότι τα περιθώρια κέρδους στην εμπορία και διακίνηση γάλακτος στην Ελλάδα είναι μεγαλύτερα από το μέσο όρο των χωρών της ΕΕ».

11. Οι αθρόες εισαγωγές γάλακτος θα εκτινάξουν το έλλειμμα στο αγροτικό εμπορικό ισοζύγιο 
«Η έκθεση του ΟΟΣΑ διατρέχεται από τη παραδοχή ότι με την επιμήκυνση διάρκειας ζωής του φρέσκου γάλακτος θα γίνουν αθρόες εισαγωγές. Και μια χώρα που ήδη είναι ελλειμματική σε γαλακτοκομικά προϊόντα, που έχει αρνητικό εμπορικό ισοζύγιο στα γαλακτοκομικά, θα το εκτινάξει το έλλειμμα αυτό ακόμα παραπάνω».

12. Θέλουμε να εξοντώσουμε την ελληνική αγελαδοτροφία;
«Η ίδια η έκθεση λέει ότι δεν μπορεί να υπολογίσει τη σχέση κόστους-οφέλους. Αναγνωρίζει ότι θα υπάρχουν αρνητικές συνέπειες στην ελληνική αγελαδοτροφία, ότι θα αναγκαστούν να κλείσουν και να εξαγοραστούν επιχειρήσεις. Μάλιστα σημειώνει ότι δεν μπορεί με ασφάλεια να υπολογίσει το κόστος που θα υπάρχει στην αγελαδοτροφία. Εάν η έκθεση του ΟΟΣΑ δεν μπορεί να υπολογίσει το κόστος, ενώ η αγελαδοτροφία βαίνει μειούμενη, γιατί έχουμε μια σειρά διαρθρωτικών προβλημάτων στην ελληνική κτηνοτροφία, θα δώσουμε ένα ακόμα χτύπημα στην αγελαδοτροφία με αυτές τις αποφάσεις; Και μετά θα έρθουμε και θα πούμε έκανε λάθος στην εκτίμησή της η έκθεση του ΟΟΣΑ, συγνώμη!».

13. Παρέμβαση του εισαγγελέα για τις πρόσφατες «περίεργες» αυξήσεις στο γάλα
«Οι κτηνοτρόφοι κατήγγειλαν ότι το τελευταίο διάστημα είχαμε «περίεργες» αυξήσεις στις τιμές του γάλακτος. Και παρενέβη, όπως ξέρετε, ο αρμόδιος εισαγγελέας διότι υπάρχει η καταγγελία ότι οι αυξήσεις αυτές είναι αδικαιολόγητες. Κι ότι έγιναν τώρα ενόψει της ενδεχόμενης αλλαγής στη νομοθεσία για τη διακίνηση και την εμπορία του γάλακτος, προκειμένου στη συνέχεια να φανεί ότι έχουμε σημαντικές μειώσεις στην τιμή του γάλακτος».

14. Ο ΟΟΣΑ προτείνει γιαούρτια από σκόνη και ελαιόλαδο νοθευμένο με σπορέλαια
«Ο ΟΟΣΑ στην έκθεσή του ασχολείται εκτός από το γάλα και με το γιαούρτι, και προτείνει να γίνεται γιαούρτι από σκόνη γάλακτος. Ένα προϊόν, λοιπόν, το οποίο κερδίζει διεθνώς τις αγορές, ως «ελληνικό γιαούρτι», να το νοθεύσουμε, να το βάλουμε σε δοκιμασία. Αλλά προτείνει και τη νόθευση, την πρόσμιξη του ελαιολάδου με σπορέλαια. Αυτό θα βοηθήσει τη φήμη του ελληνικού ελαιολάδου;».

15. Θέλουμε ή όχι να είμαστε χώρα παραγωγική;
«Τελικά, τι θέλουμε; Δεν θέλουμε να υπάρχει παραγωγικός ιστός στη χώρα; Δεν θέλουμε να έχουμε τη δυνατότητα παραγωγής; Είμαστε μια χώρα, η οποία έχει χάσει πια την αυτάρκειά της σε τρόφιμα. Όταν μπήκαμε το 1980 στη τότε ΕΟΚ, χάρη στην εργώδη προσπάθεια του Κωνσταντίνου Καραμανλή, ήμασταν μια χώρα που είχε σχετική αυτάρκεια σε όλα τα τρόφιμα και σήμερα είμαστε τραγικά ελλειμματικοί. Λοιπόν, θα πρέπει να αντιμετωπίσουμε αυτό το πρόβλημα που έχουμε».",http://minagric.gr/index.php/el/the-ministry-2/grafeiotypou/sinentefxeis/2215-dt250214b
53,"Σημεία Συνέντευξης Υπουργού ΥπΑΑΤ, κ. Αθανάσιου Τσαυτάρη, στο Ρ/Σ ΒΗΜΑ FM 99,5 και τους δημοσιογράφους Αργύρη Παπαστάθη και Μπάμπη Παπαπαναγιώτου",2/24/2014,Αθανάσιος Τσαυτάρης,"Για το ζήτημα της διάρκειας ζωής του φρέσκου γάλακτος                     

Δημοσιογράφος: Κύριε Υπουργέ καλό μεσημέρι. Κατ' αρχήν εσείς δεν ήσαστε χθες σ’ αυτή τη σύσκεψη που έγινε στο Υπουργείο Οικονομικών.

Υπουργός: Όχι δεν ήμουν, γιατί δεν κλήθηκα.

Δημοσιογράφος: Δεν κληθήκατε, παρ’ ό,τι ένα από τα κρίσιμα θέματα είναι δικό σας, το θέμα με το γάλα.

Υπουργός: Έχει πάρα πολλά θέματα η έκθεση του ΟΟΣΑ. Φαντάζομαι πως αν συζητήθηκαν τα θέματα του ΟΟΣΑ, μεταξύ των οποίων είναι και ορισμένα που αφορούν στο Υπουργείο Αγροτικής Ανάπτυξης.

Δημοσιογράφος: Κύριε Υπουργέ, επειδή ήμουν εκεί και μας ενημέρωσαν κυβερνητικοί παράγοντες ότι υπήρξε συμφωνία για τη στάση που θα τηρήσει η κυβέρνηση έναντι της τρόικας ακριβώς γι’ αυτό το θέμα, για το θέμα του ΟΟΣΑ, που ένα από τα βασικότερα θέματα είναι και η διάρκεια ζωής του γάλακτος,. Εσείς έχετε συμφωνήσει σε κοινή γραμμή με το Υπουργείο Αγροτικής Ανάπτυξης που συναντά απόψε στις 7 την τρόικα ή ακόμη το συζητάτε;

Υπουργός: Δεν ξέρω την ακριβή θέση που θ’ αναπτύξει το Υπουργείο Ανάπτυξης αυτή τη στιγμή για να πω ότι συμφωνώ. Ξέρω τις αρχικές θέσεις. Έχουν εκφραστεί και από την πλευρά μας και εμένα προσωπικά ποια είναι τα θέματα που μας απασχολούν. Εμείς μάλιστα ακριβώς για να βοηθήσουμε αυτή τη συζήτηση, με την τρόικα αναφέρομαι, κάναμε ένα σημείωμα που εκτός από τις υποχρεώσεις που είχαμε από την τρόικα. Σαν Υπουργείο Αγροτικής Ανάπτυξης εμείς αυτή τη στιγμή δεν έχουμε με την τρόικα καμία υποχρέωση, απολύτως κανένα ανοιχτό θέμα.
Πέραν των απαιτήσεων που έβαλε η τρόικα σ’ εμάς, εμείς κάναμε είκοσι πράγματα, μια σειρά τομών, αναπτυξιακών διεργασιών, διαρθρωτικά θέματα που μπορούν πραγματικά να έχουν επίπτωση αναπτυξιακή και κατά συνέπεια και οικονομική και τα οποία - αν πραγματικά η τρόικα θα ήθελε να δει τομές που μπορούσαν να βοηθήσουν την ανάπτυξη - θα τα εκτιμήσει και θα πει «μα αυτοί οι άνθρωποι έκαναν απ’ αυτά που ζητάμε δέκα περισσότερα».
Δείτε για παράδειγμα το άνοιγμα των δηλώσεων του ΟΣΔΕ, το οποίο το καλύπτουν σήμερα οι εφημερίδες. Πρώτη φορά γίνεται, το ζητούσε και ο ΟΟΣΑ, το κάναμε. Δεν ήταν μνημονιακή υποχρέωση.

Δημοσιογράφος: Υπουργέ λέτε ότι έχετε κάνει περισσότερες μεταρρυθμίσεις από αυτές που απαιτούσε το μνημόνιο, είναι σαφές.

Υπουργός: Από αυτές που απαιτούνται και έχουν πολλαπλάσιο οικονομικό αποτέλεσμα, αυτό θέλω να πω.

Δημοσιογράφος: Σαφές, Υπουργέ. Απλώς το «αγκάθι» αυτή τη στιγμή, το οποίο έφερε και σε δύσκολη θέση τον κ. Στουρνάρα στο Eurogroup της προηγούμενης Δευτέρας και θα τον ξαναφέρει αν δε λυθεί, είναι τι θα γίνει με το γάλα.

Υπουργός: Όχι, δεν το νομίζω αυτό, δεν πιστεύω ότι αυτό είναι το «αγκάθι».

Δημοσιογράφος: Αυτό ενόχλησε τους Ευρωπαίους.

Υπουργός: Όχι, δεν είναι έτσι τα πράγματα..

Δημοσιογράφος: Το θέμα κ. Υπουργέ δεν είναι τι πιστεύουμε εμείς, είναι τι λένε εκείνοι.

Υπουργός: Αυτοί που το λένε αναλαμβάνουν την ευθύνη.

Δημοσιογράφος: Προφανώς. Και κρίνονται.

Υπουργός: Φυσικά.

Δημοσιογράφος: Ωστόσο ν’ αναφερθώ και πάλι στο χθεσινό ρεπορτάζ. Σύμφωνα με τις πληροφορίες που έχουμε από τη σύσκεψη που έγινε χθες το απόγευμα και στην οποία δεν κληθήκατε όπως είπατε..

Υπουργός: Άρα δεν ξέρω τι ειπώθηκε, αυτό θέλω να πω. Επομένως μη μου βάζετε τώρα να κρίνω πράγματα ή να πω πράγματα που δεν τα ξέρω.

Δημοσιογράφος: Να το θέσω αλλιώς: Συμφωνείτε λοιπόν ν’ αποδεσμευτεί ο ορισμός του φρέσκου γάλακτος από τη διάρκεια ζωής του γάλακτος; Πολύ απλό ερώτημα.

Υπουργός: Όχι, καθόλου. Το έχω πει επανειλημμένα, είναι δυο διαφορετικά γάλατα. Το ένα έχει υποστεί θερμική επεξεργασία χαμηλή στους 71,8 βαθμούς για 15 δευτερόλεπτα. Και δεν το λέω εγώ αυτό, το λέει η επιστήμη, το λένε οι ειδικοί. Γι’ αυτό και διαφοροποιείται το παστεριωμένο γάλα, αυτό που λέμε φρέσκο, από το άλλο γάλα που αναφέρεται ως γάλα υψηλής θερμικής επεξεργασίας - έχει δηλαδή πάει η θερμοκρασία στους 82 βαθμούς και μάλιστα έχουν δείκτες γι’ αυτές τις ποιότητες-  το μεν απλό παστεριωμένο γάλα στους 72 βαθμούς έχει νεκρώσει τα βακτήρια και αυτό το βλέπουν μ’ ένα δείκτη που είναι ένας δείκτης φωσφατάσης. Το άλλο γάλα στους 82 βαθμούς έχει νεκρώσει έναν άλλο δείκτη που λέγεται υπεροξειδάση, ο οποίος δε νεκρώνεται με την απλή χαμηλή παστερίωση. Αυτό κάνει το longlife, το μακράς διάρκειας διαφορετικό από το απλό παστεριωμένο γάλα στους 71,8 βαθμούς. Και γι’ αυτό το ένα αντέχει 5 μέρες και το άλλο αντέχει μέχρι 40 μέρες.

Δημοσιογράφος: Εμένα μου κάνει μεγάλη εντύπωση το εξής γεγονός: Είπατε προηγουμένως «δεν ξέρω σε τι έχει καταλήξει το Υπουργείο Ανάπτυξης». Σε 5,5 ώρες συναντάται με την τρόικα και φαντάζομαι κάνει εντύπωση, τα δυο Υπουργεία τα οποία πρέπει να καταλήξουν κάπου, ο ένας απ’ τους δύο Υπουργούς να λέει ότι «δεν ξέρω τελικά τι έχουν πει».

Υπουργός: Πιστεύω ότι μπορεί να κάνουν τη διαπραγμάτευση με την τρόικα και να πουν «κοιτάξτε, δεν είμαστε διατεθειμένοι ας το πούμε να ικανοποιήσουμε και τα 300 θέματα που μας ζητάτε, είναι μερικά θέματα…»

Δημοσιογράφος: Εσείς δε θα έπρεπε να το ξέρετε αυτό;

Υπουργός: Δεν κάνω εγώ τη διαπραγμάτευση με την τρόικα. Αυτή γίνεται πιο ψηλά, από το Υπουργείο Εθνικής Οικονομίας. Λογικό είναι, γιατί τα θέματα με την τρόικα είναι πολλά και ποικίλα. Ένα από τα θέματα είναι το θέμα του ΟΟΣΑ και μέσα στον ΟΟΣΑ που είναι μια λίστα 300 πραγμάτων, 4-5 είναι του ΥπΑΑΤ. Λογικό είναι να μην καταπιάνονται μ’ αυτά τα θέματα και να είναι εκεί και ο Υπουργός Αγροτικής Ανάπτυξης.

Δημοσιογράφος: Άρα αυτό  τι είναι αυτό που περιμένετε εσείς  κ. Υπουργέ από αυτή τη συνάντηση; Θα ενημερωθείτε από τον κ. Χατζηδάκη;

Υπουργός: Πιστεύω ότι η κυβέρνηση έχει κάνει σημαντικά βήματα σε ό,τι αφορά στις υποχρεώσεις μας τις μνημονιακές, έχετε ακούσει επανειλημμένα και για τα οικονομικά μεγέθη και για το περίσσευμα και για τα θετικά ισοζύγια κτλ. Πιστεύω ότι αυτά είναι αρκετά κριτήρια που δείχνουν ότι έχουν γίνει τα απαραίτητα βήματα, προκειμένου η χώρα να διεκδικήσει και να πάρει την επόμενη δόση και να δείξουν αυτή την καμπή όπως έχουν υποσχεθεί και οι Ευρωπαίοι εταίροι μας. Αυτά είναι τα σημαντικά θέματα.
Τώρα εάν πέραν αυτών που ζήτησε η τρόικα εμείς δείξουμε ότι κάναμε πολύ περισσότερα πράγματα σαν Υπουργείο Αγροτικής Ανάπτυξης για προβλήματα διαρθρωτικού χαρακτήρα που έχουν αναπτυξιακές διαστάσεις και πουν ότι ακόμη και να δεχθούμε τις προτάσεις του ΟΟΣΑ από τις 300 προτάσεις που κάνει ικανοποιούμε τις 280, θέλω να πιστεύω σε μια σωστή διαπραγμάτευση, μπορούν να το δεχθούν.

Δημοσιογράφος: Δεν το δέχονται πάντως. Ξέρετε τι λένε; Λοιπόν, αυτό που λένε είναι ότι η κυβέρνηση προστατεύει κάποια κατεστημένα συμφέροντα και σ’ αυτή την περίπτωση για άλλη μια φορά σε βάρος των καταναλωτών. Και λένε ότι αλλιώς είναι το σύστημα στην Ευρώπη. Υπάρχει κι ένας αντίλογος εδώ και θέλω το σχόλιό σας κι από την πλευρά σας..

Υπουργός: Να πω ότι δεν είναι απόλυτο αυτό που λέτε για την Ευρώπη.

Για το κόστος παραγωγής

Δημοσιογράφος: Να σας πω και την άλλη πλευρά. Ότι όλη αυτή η πίεση ασκείται προκειμένου ν’ αγοράζουμε γάλα από την Κεντρική και τη Βόρεια Ευρώπη.

Υπουργός: Το καταλαβαίνω και αυτό, ν’ ασκείται πίεση. Εμείς όμως θα κοιτάξουμε πώς θα ικανοποιήσουμε τα συμφέροντα του ξένου κράτους ή της ξένης εταιρείας που ασκεί πίεση ή θα κοιτάξουμε και τα δικά μας συμφέροντα; Ή θα πούμε ότι ξέρετε, έχουμε κι εμείς παραγωγική διαδικασία;
Κατ' αρχήν πρέπει να τους πούμε ότι σε ό,τι αφορά το κόστος του τελικού προϊόντος προς τον καταναλωτή, μόνο κατά το 1/3 αυτό επιβαρύνεται από το κόστος της παραγωγής του γάλακτος. Τα άλλα 2/3 είναι άλλα κόστη που μπαίνουν στην τελική τιμή αλλά δεν αναφέρονται στο κόστος της παραγωγής του γάλακτός μας, δηλαδή την πρώτη ύλη. Αναφέρονται στο ότι εμείς έχουμε υψηλότερο ΦΠΑ στα τρόφιμα, η Ισπανία έχει 4% κι εμείς έχουμε 13%, η Γερμανία έχει πολύ πιο χαμηλό, σε άλλες χώρες είναι μηδενικό.
Πώς θα έχουν ίδια τελική τιμή στο γάλα,  εάν σ’ εμάς στο πετρέλαιο ή το αέριο σαν ενέργεια στοιχίζει τόσο, το ρεύμα στοιχίζει και στους άλλους είναι πολύ πιο φθηνό; Δεν το καταλαβαίνω αυτό.

Δημοσιογράφος: Εγώ απορώ γιατί αυτά τα πολύ σοβαρά επιχειρήματα που συζητάμε τώρα στον αέρα και τ’ ακούν όλοι οι ακροατές, δε θα είστε στη σύσκεψη να τα εξηγήσετε και στην τρόικα. Εμένα αυτό μου κάνει εντύπωση.

Υπουργός: Νομίζω ότι θα τα εξηγήσουν όλοι πολύ καλά, δε χρειάζεται να πάει ο Υπουργός Αγροτικής Ανάπτυξης για να πει ότι ναι, έχουμε διαφορά στο ΦΠΑ, στα τρόφιμα και γι’ αυτό το γάλα είναι 2 λεπτά ακριβότερο εδώ ή έχουμε πολύ ακριβότερο πετρέλαιο. Δεν ξέρει ο κόσμος πόσο είναι το πετρέλαιο; Δεν το ξέρουν οι Ευρωπαίοι; Δε βλέπουν την αγωνία της ελληνικής κυβέρνησης να κατεβάσει την τιμή του αερίου, μιας άλλης πηγής ενέργειας για τη βιομηχανία; Επομένως δε θα τα πουν αυτά;

Δημοσιογράφος: Υπουργέ, επειδή όλα αυτά που λέτε είναι πάρα πολύ λογικά και ακούγονται και ευχάριστα με την έννοια ότι είναι λογικά, απηχούν τις απόψεις όλου του Υπουργικού Συμβουλίου και των εμπλεκομένων Υπουργών;

Υπουργός: Δεν πιστεύω ότι η κυβέρνηση κρύβει ότι η ενέργεια στον τόπο μας είναι ακριβή. Αφορά μόνον τη γαλακτοβιομηχανία αυτό; Όλα τα εργοστάσια δεν τα αφορά; Δε βλέπετε τις δυσκολίες που έχουν οι χαλυβουργοί; Γιατί κάνει αγώνα η κυβέρνηση να βρει έναν τρόπο να κατεβάσει την τιμή του αερίου, να κατεβάσει την τιμή της ενέργειας γενικά για να βοηθήσει τη βιομηχανία; Γιατί είναι ακριβή.",http://minagric.gr/index.php/el/the-ministry-2/grafeiotypou/sinentefxeis/2201-dt240214a
54,"Συνέντευξη Υπουργού ΥπΑΑΤ, κ. Αθανάσιου Τσαυτάρη, στην εφημερίδα «ΠΡΩΤΟ ΘΕΜΑ της Κυριακής» και το δημοσιογράφο Δημήτρη Μαρκόπουλο",2/24/2014,Αθανάσιος Τσαυτάρης,"Ο Υπουργός Αγροτικής Ανάπτυξης μιλάει για την προσπάθεια τόνωσης των εξαγωγών, τα αποτελέσματα της, αλλά και τα φλέγοντα ζητήματα του γάλακτος και των αγροτικών κινητοποιήσεων

«Είμαι κατά κάποιο τρόπο …αντιπολιτικός. Δεν μου αρέσει η υπερέκθεση. Η υπερπροβολή. Οι τηλεοπτικές αντιδικίες και οι φωνές που δεν βγάζουν πουθενά δεν με εκφράζουν». Με αυτή την απάντηση ο υπουργός Αγροτικής Ανάπτυξης κ. Αθανάσιος Τσαυτάρης μας απαντά για τους λόγους που δεν εμπλέκεται στο δημόσιο διάλογο (καβγά κατά άλλους) σε μια σειρά θεμάτων που εσχάτως έχουν προκύψει στον τομέα ευθύνης του. Για τη διάρκεια ζωής του γάλακτος, για τις αγροτικές κινητοποιήσεις, για το νομοσχέδιο που προώθησε και δημιούργησε θόρυβο αναφορικά με τα χρέη των αγροτών και τις ανατροπές που επέφερε.

Δίχως να είναι σνομπ - το αντίθετο μάλιστα - ο ίδιος θεωρεί πως από την πολιτική λείπει η αντικειμενικότητα της επιστημονικής προσέγγισης. Η βαθιά γνώση των θεμάτων που τελικά διερευνά προτάσεις και δίνει με τη σειρά της λύσεις, άρα παράγει πολιτική. Στην ερώτησή μας λοιπόν για το αν θα τον ενδιέφερε κάποια θέση στην Ευρώπη (κάτι που ακούγεται έντονα) ή αν θα πολιτευτεί, ο ίδιος επιλέγει να απαντήσει σχετικά με τους νόμους που προώθησε και προωθεί, πώς εργάστηκε για μια σειρά «εργαλείων» υπέρ των εξαγωγών όπως το Single Window ή τα Μητρώα Εμπόρων, πώς προωθεί τα Προϊόντα Ονομασίας Προέλευσης στα θαλασσινά είδη ή για θεσμούς όπως οι Ζώνες Ιχθυοκαλλιέργειας και τα πολυλειτουργικά αγροκτήματα. «Αυτά κατ’ εμέ είναι πολιτική. Και αυτό διότι, αν δεν προχωρήσουμε με γοργούς ρυθμούς, οι κόντρες και οι πολιτικοί δήθεν διαξιφισμοί δεν θα αποδώσουν τίποτε. Αυτά όμως που εμένα με ενδιαφέρουν είναι όσα θα φέρουν πλούτο στη χώρα, εκείνα τα που θα τονώσουν τις εξαγωγές μας, που θα δώσουν δουλειά στους νέους και ειδικά στους επιστήμονες». 
Ο ίδιος, δίνοντας μια ώθηση προς τα εμπρός, στοχεύει στην αγροτική επιχειρηματικότητα, τόσο στον πρωτογενή τομέα, όσο και στη μεταποίηση, αν και διατηρεί τις απόψεις του για τη διάρκεια ζωής του γάλακτος. «Στόχος μου δεν ήταν να προκαλέσω κανενός είδους κρίση στην κυβέρνηση, ούτε να ακυρώσω την προσπάθεια που καταβάλλεται για μεταρρυθμίσεις. Απλώς ως επιστήμονας, οφείλω να τονίσω πως τα μοντέλα που ισχύουν σε χώρες όπως η Ολλανδία είναι δύσκολο να αντιγραφούν αυτούσια στην Ελλάδα. Σε αυτόν τον τομέα μιλώ περισσότερο ως καθηγητής παρά ως υπουργός με κάποιου είδους σκοπιμότητα» αναφέρει.

Πάντως αυτό που απασχολεί περισσότερο αυτή την περίοδο τον υπουργό Αγροτικής Ανάπτυξης δεν είναι οι διαξιφισμοί για το γάλα. Αυτό που τον «πονάει» είναι το πώς οι νέοι θα στραφούν με μεγαλύτερη ταχύτητα στην αγροτική επιχειρηματικότητα. «Με το νέο νομοσχέδιο μας εξασφαλίζουμε μια σειρά από σημαντικές τομές. Στο πλαίσιο αυτής της εθνικής όπως εγώ τη χαρακτηρίζω προσπάθειας για να γυρίσουν οι νέοι μας στην αγροτική παραγωγή, ήδη έχουμε εντάξει 12.000 άτομα σε παλαιότερες προκηρύξεις του προγράμματος «Εγκατάσταση Νέων Αγροτών» και με τη νέα προκήρυξη ύψους 140 εκατ. ευρώ που τρέξαμε σε χρόνο εξπρές (σ.σ. στα τέλη Δεκέμβρη ολοκληρώθηκε) θα ενταχθούν κι άλλοι 8.000 πλέον νέοι. Και για να μη νομίσετε πως όλα αυτά είναι λόγια που παραπέμπουν στο μακρινό μέλλον, χάρη στην προσπάθεια της ομάδας του υπουργείου , ήδη στις πρώτες 40 μέρες που ολοκληρώθηκε η διαδικασία της προκήρυξης υπήρξε η πρώτη έγκριση στον τομέα της μεταποίησης» τονίζει ο υπουργός. 
Στον πρωτογενή τομέα το υπουργείο επιχειρεί να απαλλάξει τους νέους αγρότες από τις γραφειοκρατικές αγκυλώσεις και διαδικασίες και να λάβουν άμεσα το πριμ εγκατάστασης, αλλά και να υπάρξουν διευκολύνσεις στις μετεγκαταστάσεις των κτηνοτροφικών μονάδων. Επίσης, εντατικοποιείται το πρόγραμμα μίσθωσης αγροτικής και κτηνοτροφικής γης προκειμένου περίπου 4.000 άνεργοι και πτυχιούχοι να στήσουν έναντι συμβολικών τιμημάτων τις δικές τους αγροτικές επιχειρήσεις. Από τις τομές του υπουργείου, όμως, είναι και η εφαρμογή του Εμπορικού Μητρώου και του θεσμού του Εγκεκριμένου Εμπόρου. «Τρέχουμε σε όλα τα πεδία. Μετά τα προγράμματα εξοικείωσης των παιδιών με τη γεωργία και την προώθηση των πολυλειτουργικών αγροκτημάτων, ενός καίριου θεσμού με σύνδεση στο τουριστικό προϊόν, μετά τη θεσμοθέτηση της οικοτεχνίας που θα δώσει σημαντική κίνηση σε σειρά κλάδων, τα Μητρώα Εμπόρων έρχονται να καθιερώσουν νέες σχέσεις εμπιστοσύνης στις συναλλαγές παραγωγών και αγοράς. Με τους Εγκεκριμένους Εμπόρους υπάρχει πιστοποίηση κι έλεγχος, ενώ ήδη έχουν γίνει 25 πιστοποιήσεις για όσους διακινούν και πωλούν αγροτικά προϊόντα. Με αυτούς τους δύο νέους θεσμούς βοηθούνται σημαντικά οι εξαγωγές σε τρίτες χώρες, με παράλληλο τερματισμό της γραφειοκρατίας και της συνεχούς παρακώλυσης των αδειοδοτήσεων. Σε συνδυασμό με την ψηφιοποίηση του υπουργείου μας, οι δύο αυτοί θεσμοί βοηθούν καταλυτικά και στην πάταξη της φοροδιαφυγής από τη γεωργία, γεγονός σημαντικό σε έναν χώρο που έχει κακοπέσει και στο παρελθόν υπήρξαν ντροπιαστικά παραδείγματα για τη χώρα μας» λέει ο υπουργός.

Μεγάλο όμως είναι το ενδιαφέρον του κ. Τσαυτάρη και για τις εξαγωγές, έναν τομέα που σε μεγάλο βαθμό αν δούμε και τις σχετικές λίστες, βασίζεται στα γεωργικά προϊόντα. «Η στροφή της πολιτικής μας είναι ξεκάθαρη. Επενδύουμε στην ποιότητα. Αυτό είναι το μόνο διαβατήριο μας για τις αγορές του εξωτερικού. Οι προσπάθειές μας δεν περιορίζονται στον πρωτογενή τομέα. Βοηθούμε όσο μπορούμε, τη μεταποίηση, πηγαίνουμε όμως και στα παρακάτω βήματα, υποστηρίζοντας και την εξωστρέφεια και συμβάλλοντας με καταλυτικό ρόλο» αναφέρει ο υπουργός και συμπληρώνει: «Το ΥΠΑΑΤ είναι πρωτοπόρο στην προσπάθεια που έχει τίτλο «Single Window». Προσπαθούμε δηλαδή να απλουστεύσουμε τις διαδικασίες των εξαγωγών και να διευκολύνουμε το έργο των εξαγωγέων και των αρμόδιων φορέων. Το πρόγραμμα αυτό έχει τύχει της επιβράβευσης μέχρι και του Χορστ Ράιχενμπαχ, ενώ θα συνδεθεί ηλεκτρονικά με τα τελωνεία της χώρας. Τα οφέλη από αυτό θα είναι τεράστια, καθώς με άμεσο τρόπο και χωρίς γραφειοκρατία θα τονωθούν οι εξαγωγές σε μεγάλες χώρες όπως η Κίνα. Σε συνεργασία λοιπόν με άλλους οργανισμούς της Κυβέρνησης, όπως ο ΟΠΕ, συμπράττουμε σε στοχευμένες δράσεις προώθησης των εξαγωγών κατά προϊόν και κατά χώρα – στόχο. Παράλληλα προσπαθούμε σε συνεργασία με το Υπουργείο Τουρισμού να «παντρέψουμε» τον πρωτογενή και δευτερογενή τομέα της μεταποίησης, με τον τριτογενή και συγκεκριμένα με τον τομέα των υπηρεσιών τουρισμού. Τα αγροτικά προϊόντα της χώρας μας μπορούν να γίνουν πρωταθλητές στις αγορές του εξωτερικού, χάρη στην ποιότητά τους». Δεν είναι τυχαίο πως με μια σειρά τέτοιων πολιτικών το 2012 οι εξαγωγές ελαιόλαδου στην Κίνα αυξήθηκαν κατά 67,5%, οι εξαγωγές φρούτων και λαχανικών 205% και οι εξαγωγές ζάχαρης και μελιού κατά 77%. Ταυτόχρονα, αυξήθηκαν οι εξαγωγές φράουλας στη Ρωσία κατά 68% και μαρμελάδας κατά 202%, ενώ η Ελλάδα κατέχει την πρώτη θέση στις εξαγωγές κονσερβοποιημένου ροδάκινου. Επίσης, οι εξαγωγές φιλέτων ψαριού αυξήθηκαν κατά 205%, του γιαουρτιού κατά 39%, των σταφυλιών κατά 60%, των ψαριών στις ΗΠΑ κατά 49% και των λαχανικών κατά 70%. Σε αυτά, να μην ξεχνάμε την ελληνική τσιπούρα που κατέχει την πρωτιά στον κλάδο των εξαγωγών των γεωργικών προϊόντων.

«Εμείς κάνουμε τη δουλειά μας»
Σε ό,τι αφορά τις πολιτικές κόντρες που φαίνεται να έχουν ξεσπάσει για σειρά θεμάτων αρμοδιότητάς του, ο υπουργός Αγροτικής Ανάπτυξης δείχνει να μην ανησυχεί. «Εμείς εδώ κάνουμε τη δουλειά μας και μόνο αυτή. Στην πολιτική ίντριγκα ούτε θέλω να μπω, ούτε και μπορώ να τα καταφέρω. Δεν είναι ο τρόπος ο δικός μου. Κλήθηκα από τον Πρόεδρο και τον Αντιπρόεδρο της Κυβέρνησης να βοηθήσω σε μια δύσκολη συγκυρία για την πατρίδα μου, κι αυτό κάνω. Σε σχέση με τα μέτρα που συζητούνται αναφορικά με την τήρηση στοιχείων εσόδων - εξόδων στους αγρότες αυτό που θέλω να πω είναι ότι κινούνται σε σωστή βάση. Προσοχή όμως: δεν λέω για τήρηση βιβλίων εσόδων - εξόδων. Δεν θέλουμε τον αγρότη κάθε τρεις και λίγο να πηγαίνει στο λογιστή και στην Εφορία. Θέλουμε να δώσουμε μια αίσθηση εξωστρέφειας, όχι εσωστρέφειας. Αυτό που χρειαζόμαστε λοιπόν είναι να κάνουμε διασταύρωση στοιχείων και να μην ταλαιπωρηθούν οι αγρότες. Αν με ρωτήσετε μάλιστα ποιο θεωρώ πως είναι το μεγαλύτερο επίτευγμα της μέχρι στιγμής θητείας μου, αβίαστα θα σας πω η ψηφιοποίηση του υπουργείου, που μας βοηθά να μην υπάρχουν τα εγκλήματα με τις παλιότερες στρεβλές χρηματοδοτήσεις και τις δηλώσεις. Τώρα σε σχέση με τις παρεμβάσεις του υπουργείου Οικονομικών, ξεκαθαρίζω πως το σύστημα τήρησης των μηνιαίων βιβλίων εσόδων – εξόδων δεν είναι εφαρμόσιμο στον αγροτικό τομέα. Θα πρέπει να ακούσουμε αυτούς τους ανθρώπους που διαμαρτύρονται. Ο αγρότης έχει πολλά προβλήματα για να του προσθέσουμε κι άλλα. Για παράδειγμα έχει υπερβολικά κόστη ενέργειας, φαρμάκων ή λιπασμάτων. Αγωνιστήκαμε με το κόστος του πετρελαίου και θα πρέπει να ακούσουμε τι έχουν αυτοί οι άνθρωποι να μας πουν», αναφέρει ο υπουργός και καταλήγει: «Τους αγρότες θα πρέπει να τους αφουγκραζόμαστε, όχι να τους πολεμάμε. Εγώ, ξέρετε, δεν φοβάμαι να γυρίσω σε όλη την Ελλάδα. Οι αγρότες κατανοούν την προσπάθεια που καταβάλουμε κάτω από δύσκολες συνθήκες».

Σχέδιο για μόνιμη έκθεση μεσογειακής διατροφής
Ο κ. Τσαυτάρης αναφέρει πως για πρώτη φορά ένας υπουργός επισκέφθηκε όλες τις μεγάλες εκθέσεις τροφίμων της Ευρώπης, όπως τη γαλλική SIAL και τη γερμανική ANUGA. Μάλιστα, σε μια είδηση που μας δίνει, τονίζει πως προχωρά το σχέδιο του για μόνιμη έκθεση μεσογειακής διατροφής η οποία, στο πρότυπο των παραπάνω εκθέσεων, θα γίνεται κάθε δύο χρόνια στο Ντίσελντορφ με σκοπό να βοηθηθεί συνολικά η οικονομία του Νότου. «Οι Κινέζοι, για παράδειγμα δεν μπορούν να αγοράζουν μικρές ποσότητες από την Ελλάδα ή μόνο από την Κύπρο ή την Ιταλία. Θέλουν όγκο παραγγελιών. Αυτό λοιπόν στοχεύουμε να κάνουμε με την υπό δημιουργία έκθεση μεσογειακής διατροφής που θα καθιερώσουμε. Θα ενωθούμε όλες οι χώρες της Μεσογείου για να βοηθήσουμε να ανέβει συνολικά το ποσοστό εξαγωγών των χωρών μας αλλά και συνολικά της Ε.Ε.» υποστηρίζει ο υπουργός.

Ήδη, σε επίπεδο τομεακών εξαγωγών, βλέπουμε κλάδους να πηγαίνουν πολύ καλά, όπως το ροδάκινο το οποίο εξάγεται κατά κόρον στη Ρωσία, το γιαούρτι που έχει μεγάλη διείσδυση στις ΗΠΑ ή το μέλι. Επίσης, το Κράτος μελετά πολιτικές ενίσχυσης του οίνου και άλλων ξεχωριστών αγροτικών προϊόντων με κατεύθυνση τις αγορές των ΒRIC, με 36 αποστολές σε τέτοιου είδους αγορές. Εξάλλου, το υπουργείο Αγροτικής Ανάπτυξης προωθεί τα αγροτικά προϊόντα της χώρας μας και σε ευρωπαϊκό επίπεδο. Όπως αναφέρει ο κ. Τσαυτάρης «αν δεν το γνωρίζετε, σας πληροφορώ, πως η Ευρώπη είναι ο πιο μεγάλος εξαγωγέας τροφίμων στον πλανήτη, αλλά και ταυτόχρονα ο μεγαλύτερος εισαγωγέας. Ύστερα και από δική μας πρωτοβουλία, λοιπόν, ξεκινάει ένα ευρύ ευρωπαϊκό πρόγραμμα προώθησης ευρωπαϊκών προϊόντων σε όλο τον πλανήτη.. Από τα δέκα συνολικά προγράμματα που θα τρέξουν, τα τέσσερα αφορούν ελληνικά προϊόντα μετά και από παρέμβαση της ελληνικής Προεδρίας». ",http://minagric.gr/index.php/el/the-ministry-2/grafeiotypou/sinentefxeis/2200-dt240214
55,"Συνέντευξη του Αναπληρωτή ΥπΑΑΤ, κ. Μάξιμου Χαρακόπουλου στη «Βραδυνή της Κυριακής» και το δημοσιογράφο Κώστα Μελισσόπουλο",2/23/2014,Μάξιμος Χαρακόπουλος,"«Χρειάζεται σχέδιο χωρίς κραυγές και κορώνες»

«Στις ευρωεκλογές, πιστεύω πως οι Ελληνίδες και οι Έλληνες, θα επιβεβαιώσουν την ευρωπαϊκή πορεία της χώρας» εκτιμά ο αναπληρωτής υπουργός Αγροτικής Ανάπτυξης κ. Μάξιμος Χαρακόπουλος, σήμερα στη «ΒτΚ». Ο κ. Χαρακόπουλος αναφέρεται στο δυσμενές κλίμα και το θυμό που επικρατεί στην κοινωνία και τονίζει ότι όταν το θυμικό επικρατεί της λογικής, οι συνέπειες δεν είναι ποτέ θετικές. Επισημαίνει ακόμη ότι η έξοδος της χώρας, όμως, από την οικονομική κρίση δεν μπορεί να επιτευχθεί ούτε με κραυγές ούτε με υψηλές κορώνες, αλλά απαιτεί σχέδιο. Ο κ. Χαρακόπουλος μιλά για τις κινητοποιήσεις των αγροτών, το έργο της κυβέρνησης στο αγροτικό τομέα και υποστηρίζει ότι οι αγρότες δεν αντιμετωπίζονται προνομιακά από τις κυβερνήσεις.

Κύριε Χαρακόπουλε οι αγρότες είναι πάλι σε αναβρασμό και προβαίνουν σε κινητοποιήσεις. Τι διεκδικούν τώρα, και τι θα κάνει η κυβέρνηση για να αποφύγει προβλήματα;
Οι αγρότες διαμαρτύρονται, κυρίως, για χρόνια προβλήματα αλλά και για το νέο καθεστώς φορολόγησής τους, για το οποίο δυστυχώς δεν υπήρξαν εγκαίρως διευκρινήσεις, με αποτέλεσμα κάποιοι να κερδοσκοπούν πολιτικά. Σε πολλά ζητήματα, όπως το υψηλό κόστος ενέργειας και την έλλειψη ρευστότητας, έχουν τα δίκια τους. Αν και στο ρεύμα βάλαμε «φρένο» στις προαναγγελθείσες αυξήσεις για τον Μάιο και τον Ιούλιο του 2013, κι όπως έχει ειπωθεί δεν θα αυξηθεί μέχρι και το 2015, ωστόσο το κόστος παραμένει υψηλό. Όμως, πρέπει όλοι να κατανοήσουμε ότι η χώρα περνά μία δύσκολη οικονομική συγκυρία. Διατηρούμε ανοιχτούς διαύλους επικοινωνίας με τους αγρότες, και στο μέτρο του δυνατού λύνουμε ένα-ένα τα προβλήματα σε συνεργασία μαζί τους. Θυμίζω ότι με παρέμβασή μας απαλλάχτηκαν του δυσβάσταχτου φόρου ακινήτων τα αγροτικά και κτηνοτροφικά κτίσματα.
Δεν είναι λίγοι αυτοί που θεωρούν ότι ο αγροτικός κόσμος, τις τελευταίες δεκαετίες αντιμετωπίζεται με προνομιακούς όρους από τις κυβερνήσεις. Εσείς εκλέγεστε σε κατεξοχήν αγροτική περιοχή και γνωρίζετε πολύ καλά την κατάσταση. Θεωρείτε ότι ο αγροτικός κόσμος συνεισφέρει εξίσου στα βάρη όπως οι υπόλοιποι Έλληνες;
Συχνά συνηθίζουμε στην Ελλάδα, να καταφεύγουμε σε ισοπεδωτικές γενικεύσεις ή αφορισμούς. Είναι αλήθεια πως στην Αθήνα η άποψη ότι οι αγρότες αντιμετωπίζονται προνομιακά βρίσκει πολλούς θιασώτες. Αυτό, όμως δεν είναι αλήθεια. Η πραγματικότητα για όσους βγουν έξω από το κλεινόν άστυ και ταξιδέψουν στην περιφέρεια, είναι ότι οι αγρότες, όπως και όλοι σχεδόν οι Έλληνες, έχουν υποστεί τις αρνητικές συνέπειες της κρίσης. Και μην ξεχνάτε ότι οι αγρότες πλήρωναν, όπως όλοι, φόρους για την ακίνητη και κινητή περιουσία τους, υψηλό κόστος ενέργειας και αγροτικά εφόδια με τον υψηλότερο ΦΠΑ στην Ευρώπη. Επιπλέον, η καθιέρωση στοιχείων εσόδων-εξόδων στοχεύει στη δικαιότερη φορολόγηση με βάση τα πραγματικά εισοδήματα. Κανείς δεν ζήτησε να υπάρξει διακριτική μεταχείριση για κάποια επαγγελματική τάξη αλλά μιλήσαμε για δίκαιη κατανομή βαρών σε μια δύσκολη συγκυρία για όλους.
Θεωρείτε ότι στα περίπου δυο χρόνια που είστε στην ηγεσία του υπουργείου Αγροτικής Ανάπτυξης, μαζί με τον κ. Τσαυτάρη, τα πράγματα βελτιώθηκαν για τους αγρότες και την αγροτική παραγωγή, ή υπάρχει ακόμη πολύς δρόμος;
Στόχος μας στο ΥπΑΑΤ είναι να ανατρέψουμε τα κακώς κείμενα της αγροτικής παραγωγής και να στηρίξουμε όσους τολμούν να καταπιαστούν με τη γη και τα ζώα. Αντιμετωπίσαμε το πρόβλημα με τα «κόκκινα δάνεια» στην παλαιά Αγροτική Τράπεζα. Με το νέο νόμο του ΥπΑΑΤ διαγράφονται πανωτόκια 17.000 αγροτών και απελευθερώνονται υποθήκες. Επιπλέον, χρόνια προβλήματα επιλύθηκαν: νομιμοποιήσαμε όλες τις αυθαίρετες σταυλικές εγκαταστάσεις χωρίς πρόστιμο, κάναμε πιο γρήγορη και οικονομική την αδειοδότηση κτηνοτροφικών εκμεταλλεύσεων με τις Πρότυπες Περιβαλλοντικές Δεσμεύσεις. Προχωρήσαμε σε νέα προκήρυξη για τη στήριξη της μεταποίησης γεωργικών προϊόντων, ύψους 100 εκατομμυρίων ευρώ. Και με στόχο την ανανέωση του αγροτικού δυναμικού προκηρύξαμε καινούργιο πρόγραμμα νέων γεωργών, ύψους 140 εκατομμυρίων ευρώ, ενώ ταυτόχρονα, δημιουργήσαμε το Ταμείο Αγροτικής Επιχειρηματικότητας, έναν ""κουμπαρά"" 253 εκατομμυρίων ευρώ με επιτόκιο δανεισμού κάτω από 4%. Μπορούμε και θα κάνουμε ακόμη περισσότερα, αλλά χρειαζόμαστε και τη συνδρομή των ίδιων των αγροτών.
Το πρωτογενές πλεόνασμα είναι αποτέλεσμα των θυσιών όλων των Ελλήνων. Πιστεύετε ότι πρέπει να το απολαύσουν μόνο ορισμένες κατηγορίες εργαζομένων, ή πρέπει να διαχυθεί σε όσους πραγματικά το έχουν ανάγκη;
Το ότι για πρώτη φορά η Ελλάδα παρουσιάζει πρωτογενές πλεόνασμα και ότι για πρώτη φορά μπορούμε να κάνουμε κοινωνική πολιτική χωρίς δανεικά είναι επίτευγμα και παρακαταθήκη για το αύριο. Κάποιοι θέλουν να υποτιμούν την επιτυχία αυτή, που είναι οπωσδήποτε αποτέλεσμα των θυσιών του ελληνικού λαού. Προφανώς επιθυμούν την επιστροφή στην καταστροφική πολιτική της διανομής των δανεικών, της πολιτικής που από τη δεκαετία του ’80 -για να μη ξεχνιόμαστε που βρίσκονται οι ρίζες της κακοδαιμονίας μας-, μας έφερε στο χείλος του γκρεμού. Αυτό σήμερα αλλάζει και είναι γεγονός αναμφισβήτητο.
Η κυβέρνηση βρίσκεται σε ένα μεταίχμιο. Οι ευρωεκλογές πιστεύετε ότι μπορεί να αποτελέσουν θρυαλλίδα εξελίξεων;
Στις ευρωεκλογές πιστεύω πως οι Ελληνίδες και οι Έλληνες θα επιβεβαιώσουν την Ευρωπαϊκή πορεία της χώρας. Όλοι παραδέχονται πως μόνο εντός της ΕΕ θα πιάσουν τόπο οι θυσίες μας. Γι' αυτό και είμαι αισιόδοξος ότι τελικά στις ευρωεκλογές ο λαός θα στείλει σαφές μήνυμα υπέρ μιας ευρωπαϊκής Ελλάδας, μακριά από τις ακραίες φωνές του λαϊκισμού και της δημαγωγίας. Κι αυτό το αποτέλεσμα θα επιτρέψει με νέα δυναμική την κυβέρνηση αυτή να ολοκληρώσει το έργο της εξόδου της χώρας από την κρίση, τα μνημόνια και την επιτροπεία.
Γνωρίζετε πως στην κοινωνία επικρατεί οργή θυμός και δυσαρέσκεια για την κυβερνητική πολιτική. Σας τρομάζει το πως μπορεί να εκφραστεί αυτή η οργή;
Όταν το θυμικό επικρατεί της λογικής οι συνέπειες δεν είναι ποτέ θετικές. Είναι βέβαιο ότι αρκετοί συμπολίτες μας βιώνουν την κρίση με ιδιαίτερα επώδυνο τρόπο. Αρκετοί άλλοι παρασύρονται από τη περιρρέουσα ατμόσφαιρα. Η έξοδος της χώρας, όμως, από την οικονομική κρίση που την ταλανίζει για μια σχεδόν πενταετία δεν μπορεί να επιτευχθεί ούτε με κραυγές, ούτε με υψηλές κορώνες. Απαιτεί σχέδιο, επιμονή και δουλειά. Θεωρώ ότι, παρά την ανησυχία που εκδηλώνεται, τελικά η λογική και η σύνεση θα επικρατήσουν για το καλό της χώρας και των πολιτών.
Θεωρείτε κ. Χαρακόπουλε ότι εάν ο κόσμος επιλέξει τον ΣΥΡΙΖΑ, επιλέγει την καταστροφή της χώρας;
Δόξα τω Θεώ, στην εποχή της άμεσης πληροφόρησης οι πολίτες μπορούν να βλέπουν, να συγκρίνουν και να κρίνουν. Διαπιστώνουν, λοιπόν, ιδίοις όμμασι ποιοι είναι αυτοί που του ζητούν την ψήφο του, τι αξιοπιστία έχουν, και πόσο ικανοί είναι να διαχειριστούν τις τύχες της χώρας, τη στιγμή μάλιστα που προσπαθεί να σταθεί στα πόδια της. Άρα νομίζω ότι οι Έλληνες θα ψηφίσουν με τρόπο που δεν θα θέσει σε κίνδυνο όσα πετύχαμε ως σήμερα, και κυρίως τη συμμετοχή μας στην Ευρωπαϊκή Ένωση και εν γένει στην ευρωπαϊκή οικογένεια, ιδιαίτερα σε μια περίοδο που τόσες εστίες έντασης μαίνονται στην ευρύτερη γειτονιά μας.",http://minagric.gr/index.php/el/the-ministry-2/grafeiotypou/sinentefxeis/2203-dt230214
56,"Άρθρο του Υπουργού ΥπΑΑΤ, κ. Αθανάσιου Τσαυτάρη στην εφημερίδα «ΤΑ ΝΕΑ ΣΑΒΒΑΤΟΚΥΡΙΑΚΟ»",2/17/2014,Αθανάσιος Τσαυτάρης,"Η νέα αλιευτική πολιτική είναι μοχλός ανάπτυξης


Ως γνωστό λίγους μήνες πριν είχε επέλθει συμφωνία για τη νέα Κοινή Αγροτική Πολιτική (ΚΑΠ), ενώ εκκρεμεί η έγκριση από το Συμβούλιο και το Ευρωπαϊκό Κοινοβούλιο των κατ’ εξουσιοδότηση πράξεων των τεσσάρων Κανονισμών που έχουν ήδη υιοθετηθεί.

Αντίστοιχα για τον τομέα της Αλιείας είχε επέλθει συμφωνία για τους δύο από τους τρεις Κανονισμούς, δηλαδή του Κανονισμού για τη νέα Κοινή Αλιευτική Πολιτική (Κ.Αλ.Π.) και του Κανονισμού για την Κοινή Οργάνωση Αγοράς (Κ.Ο.Α.) και μόλις πριν δέκα μέρες επετεύχθη η συμφωνία και για τον Κανονισμό για το Ευρωπαϊκό Ταμείο Θάλασσας και Αλιείας (Ε.Τ.Θ.Α.), συμπεριλαμβανομένης της έγκρισης των κατ’ εξουσιοδότηση πράξεων. Πρόκειται για μια σημαντική εξέλιξη και επιτυχία της Ελληνικής Προεδρίας.

Η συμφωνία για το Ε.Τ.Θ.Α. αποτελεί την πρώτη μεγάλη επιτυχία της Ελληνικής Προεδρίας, στον τομέα της Αλιείας, καθότι θα αποτελέσει το διαρθρωτικό Ταμείο για τη στήριξη του τομέα, για την επόμενη επταετία στην Ε.Ε., μέσω των Επιχειρησιακών Προγραμμάτων Αλιείας που σχεδιάζουν τα κράτη μέλη. Θα αποτελέσει τον κινητήριο μοχλό ανάπτυξης του τομέα στην Ευρώπη, προσβλέποντας σε μια αειφόρο αλιεία, βιώσιμη ανάπτυξη των υδατοκαλλιεργειών και μείωση της ανεργίας στην Ευρώπη, χρηματοδοτώντας και στηρίζοντας την εφαρμογή των πολιτικών του τομέα, δηλαδή της νέας Κοινής Αλιευτικής Πολιτικής και της Ολοκληρωμένης Θαλάσσιας Πολιτικής.

Ιδιαίτερη έμφαση δίνεται από το Ταμείο και τη νέα Κ.Αλ.Π., στον τομέα των υδατοκαλλιεργειών, ένα τομέα πολυσήμαντο για τη χώρα μας, τόσο σε κοινωνικό όσο και σε οικονομικό επίπεδο.

Το Ταμείο, ο προϋπολογισμός του οποίου φτάνει τα 6.400.000.000 ευρώ, θα συμβάλλει στη στρατηγική «Ευρώπη 2020» για μια έξυπνη, διατηρήσιμη και χωρίς αποκλεισμούς ανάπτυξη και εφαρμογή της νέας Κοινής Αλιευτικής Πολιτικής και θα επιδιώξει να άρει τους περιορισμούς και τα εμπόδια για την ανάπτυξη του τομέα, με πρωταρχικό στόχο μια βιώσιμη και αειφόρο «Γαλάζια Ανάπτυξη» για τους Ευρωπαίους πολίτες.

Προτεραιότητα του Ταμείου αποτελεί η προώθηση της βιώσιμης αλιείας και υδατοκαλλιεργειών, με την παράλληλη ενίσχυση της έρευνας και της καινοτομίας, βάσει ενός παραγωγικού μοντέλου φιλικού προς το περιβάλλον, αξιοποιώντας την επιστημονική γνώση και τη συλλογή δεδομένων και σεβόμενο τον καταναλωτή σε όλες τις εκφάνσεις του (βελτίωση γενετικού υλικού, προστασία των γεννητόρων-εκτροφή-μεταποίηση-τουρισμός).

Το νέο αυτό χρηματοδοτικό εργαλείο θα συμβάλλει στην προώθηση της απασχόλησης, της οικονομικής ανάπτυξης και την ενίσχυση της κοινωνικής συνοχής στις παράκτιες και νησιωτικές περιοχές που εξαρτώνται από τον τομέα της Αλιείας, καθώς επίσης και στην ποιότητα διαβίωσής τους, μέσω της προώθησης έργων υποδομής, με την ταυτόχρονη απλοποίηση των διαδικασιών στην πρόσβαση για χρηματοδότηση.

Με την υιοθέτηση της νέας Κ.Αλ.Π. και του Ε.Τ.Θ.Α. και την έναρξη των Επιχειρησιακών Προγραμμάτων Αλιείας, ενδεικτικά θα χρηματοδοτηθούν μέτρα για:

την ενίσχυση του κλάδου των υδατοκαλλιεργειών
τη μεταποίηση και εμπορία
την έρευνα και την καινοτομία
τον έλεγχο και τη συλλογή δεδομένων
την μικρή παράκτια αλιεία και τους νέους αλιείς,
την προστασία του καταναλωτή (ανιχνευσιμότητα /επισήμανση των αλιευτικών προϊόντων)
την προστασία της θαλάσσιας βιοποικιλότητας και τη διατήρηση των θαλάσσιων βιολογικών πόρων
τη δημιουργία υποδομών (π.χ. αλιευτικοί λιμένες, τόποι εκφόρτωσης και αλιευτικά καταφύγια)
τη βιώσιμη ανάπτυξη των αλιευτικών περιοχών, μέσω των τοπικών προγραμμάτων ανάπτυξης
Ειδικά, για τον τομέα των υδατοκαλλιεργειών το Ε.Τ.Θ.Α. θα στηρίξει δράσεις όπως:

την προώθηση της βιολογικής υδατοκαλλιέργειας
τη στροφή σε περιβαλλοντικά φιλικότερες μεθόδους παραγωγής,
τον εκσυγχρονισμό των μονάδων
τη βελτίωση της ποιότητας των προϊόντων
τις παραγωγικές επενδύσεις
Η προώθηση της δημιουργίας του Ταμείου για πρώτη φορά, σε συνδυασμό με την επίτευξη πολιτικής συμφωνίας για το δημοσιονομικό πλαίσιο, υπήρξε η βασική και πιο καίρια από τις προτεραιότητες της Ελληνικής Προεδρίας για τον τομέα της Αλιείας και των Υδατοκαλλιεργειών. Χτίζουμε την Ευρώπη του 2020 τοποθετώντας γερά θεμέλια για την επίτευξη των κοινών μας στόχων. Βελτίωση της αλιευτικής διαχείρισης, ορθολογική ανάπτυξη του τομέα, δημιουργία νέων ευκαιριών απασχόλησης στις παράκτιες περιοχές, διασφαλίζοντας ταυτόχρονα την ποιότητα των θαλάσσιων βιολογικών μας πόρων και την βιωσιμότητα του θαλάσσιου οικοσυστήματος.",http://minagric.gr/index.php/el/the-ministry-2/grafeiotypou/sinentefxeis/2188-arthrotsautaris170214
57,"Συνέντευξη Υπουργού ΥπΑΑΤ, κ. Αθανάσιου Τσαυτάρη στο Ρ/Σ Αθήνα 9.84 και τη δημοσιογράφο Νόνη Καραγιάννη",2/14/2014,Αθανάσιος Τσαυτάρης,"Για τη στήριξη νέων αγροτών
Προσπαθούμε να διορθώσουμε τα όποια προβλήματα τυχόν συναντούν οι νέοι άνθρωποι στην προσπάθεια τους να ενταχθούν στον πρωτογενή τομέα. Για παράδειγμα, πάρα πολλοί που ήθελαν να κάνουν σχέδια βελτίωσης ή επενδύσεις στη μεταποιητική βιομηχανία, καμία φορά έπαιρνε ενάμιση – δυο χρόνια να τελειώσουν οι αξιολογήσεις και να εγκριθούν. Και έτσι ήταν. Στην τελευταία πρόσκληση που κάναμε το προηγούμενο έτος άνοιξε στις 30 Δεκεμβρίου. Είχαμε υποσχεθεί με το σύστημα αυτό αξιολόγησης και εγκρίσεων ότι σε λιγότερο από δυο μήνες θα έχουν τελειώσει οι αιτήσεις τους. Είμαι, λοιπόν, στην ευχάριστη θέση να ανακοινώσω ότι σήμερα ενεκρίθησαν οι πρώτες τέτοιες προτάσεις, δηλαδή σε λιγότερο από ενάμιση μήνα. Τα πράγματα διορθώνονται. Η γραφειοκρατία δείχνει εμπειρίες πού στένευε το σύστημα και γιατί δυσκολευόταν. Άμα ανοίξουν αυτές οι στενωποί πολύ γρήγορα μπορούμε να περπατήσουμε. Όμως θέλω να δώσω δίκιο και στο κράτος γιατί πολλές φορές υπάρχουν πάρα πολλές παρατυπίες στις αιτήσεις, ή δίνουν τις αιτήσεις για τα σχέδια βελτίωσης σε ένα σύμβουλο να τις φτιάξει και τα μισά δικαιολογητικά λείπουν.

Αυτός έχει πάρει τα χρήματά του και έφυγε, κανένας δεν είχε αξιολογήσει, δεν δημιούργησε ένα αρχείο, δεν πιστοποίησε αυτούς τους συμβούλους. Έφερε κάποιος για 100 τέτοιους αγρότες τον φάκελό τους, ή το μεταποιητικό τους σχέδιο και κάθονται τώρα οι Υπηρεσίες να δείξουν στους αγρότες «ξέρεις, τα μισά χαρτιά από αυτά που ζητούνται, λείπουν. Πρέπει να αποδείξεις ότι έχεις ζώα, πρέπει να αποδείξεις ότι έχεις αυτές τις δυνατότητες, ότι είσαι εκεί και δουλεύεις και δεν είσαι στην Αθήνα» και ούτω καθ’ εξής.
Σε ό,τι αφορά τα θέματα αδειοδοτήσεων των εγκαταστάσεών τους εκεί πραγματικά είχαν πρόβλημα. Κάναμε τρεις τέτοιες τομές και στη νομιμοποίηση των υπαρχόντων σταυλικών εγκαταστάσεων αν αναφερόμαστε στην κτηνοτροφία και στην αδειοδότηση νέων, με πάρα πολύ απλό τρόπο και σχεδόν ελάχιστο κόστος και μάλιστα επεκτείναμε αυτή την απλούστευση και σε θερμοκηπιακές καλλιέργειες και επίσης σε ελαφρές κατασκευές, αναφέρομαι στις εγκαταστάσεις όπως είναι οι εγκαταστάσεις για σαλιγκάρια κι άλλα ζώα, όπου για να κάνει κανείς 500 τ.μ., για να κάνει μια τέτοια εκτροφή που ήταν ένας μεταλλικός σκελετός και από πάνω ένα σκίαστρο έπρεπε να πάρει άδεια και στατικά των μηχανικών λες και θα έφτιαχνε 500 τ.μ. διώροφα σπίτια. Όλα αυτά έχουν αντιμετωπιστεί.

Για τη στήριξη των ψυχανθών, τόσο για τη διατροφή του ανθρώπου, όσο και ως ζωοτροφή για την κτηνοτροφία
Τα ψυχανθή φυτά είναι μια σπουδαία και πλούσια οικογένεια φυτών. Εκεί ανήκουν και τα όσπρια (τα φασόλια μας, τα μπιζέλια, οι φακές, τα ρεβίθια) εκεί ανήκουν και σημαντικές ζωοτροφές (οι βίκοι, τα λαθούρια, τα κτηνοτροφικά κουκιά και τα τριφύλλια), άρα είναι μια σπουδαία καλλιέργεια φυτών και για τη διατροφή του ανθρώπου, αλλά και για την εξασφάλιση ζωοτροφών για την ευρωπαϊκή και την ελληνική κτηνοτροφία.

Και τέλος υπάρχει κι ένας τρίτος λόγος γιατί είναι οικολογικά σπουδαία καλλιέργεια για το περιβάλλον. Γιατί η οικογένεια αυτή των φυτών «τρώει» λίπασμα από την ατμόσφαιρα. Είναι η μόνη οικογένεια που συμβιεί με μικρόβια του εδάφους, αυτά τα μικρόβια στις ρίζες τους τρώνε λίπασμα αζωτούχο από την ατμόσφαιρα και δεν χρειάζεται ούτε το φυτό να λιπανθεί με χημικά λιπάσματα, άρα μειωμένο κόστος παραγωγής για το γεωργό και μειωμένη παρέμβαση στη φύση με χημικά λιπάσματα και δευτερευόντως από αυτή τη ρίζα που θα μείνει και θα σαπίσει φέτος από το ψυχανθές φυτό, του χρόνου που θα βάλει σιτηρά ο αγρότης θα έχει μείνει αζωτούχο λίπασμα και για την επόμενη χρονιά για τα σιτηρά. Αυτή είναι η αξία της αμειψισποράς.

Εκεί στα ξηρικά μας χωράφια που καλλιεργούσαν ψυχανθή όπως σας τα περιγράφω και σιτηρά ακριβώς γι' αυτούς τους λόγους, ήρθε η Κοινότητα και ψήφισε ένα κανονισμό που λέει «Επιδοτήσεις στα ξηρικά χωράφια θα παίρνουν μόνο τα σιτηρά». Για φανταστείτε, δεν υπήρχε πιο λάθος πολιτική από αυτήν εδώ και τόσα χρόνια. Αυτή τη μάχη δώσαμε στην Ευρώπη και εγώ προσωπικά να εξοικειωθεί η Ευρώπη και οι συνάδελφοί μου Υπουργοί με αυτή τη σημασία αυτής της οικογένειας, γιατί η Ευρώπη έχει ανάγκη και να εξασφαλίσει ευρωπαϊκές ζωοτροφές που έως τώρα είναι όλες εισαγόμενες, είναι κυρίως αμερικάνικη και τώρα βραζιλιάνικη σόγια, που ανεβαίνει κατακόρυφα η τιμή της και με τον τρόπο αυτό ανεβαίνει και το κόστος παραγωγής των κτηνοτροφικών μας προϊόντων. Και χάθηκαν και τα όσπρια από την ελληνική και φυσικά τη μεσογειακή διατροφή.

Για τα προγράμματα εξωστρέφειας αγροτικών προϊόντων
Έχουμε κάνει στρατηγική μας την εξωστρέφεια. Και να σας πω τι κάναμε σε τρεις επιμέρους δράσεις, συμπεριλαμβανομένων και των συμμετοχών σε διεθνείς εκθέσεις. Μάλιστα εγώ προσωπικά έχω πάει σε τρεις τέσσερις εξ αυτών, παίρνοντας μαζί μου από το χέρι τη μια περίπτωση στη Γαλλία 240 τέτοιους εκθέτες, στη Anuga του Ντίσελντορφ άλλους 150, όπως και στη Green Week του Βερολίνου. Και εκτός δηλαδή από αυτές τις οριζόντιες δράσεις που κάνουμε να προωθήσουμε προϊόντα από διάφορους τομείς κάνουμε στοχευμένες τομεακές δράσεις, δηλαδή μόνο γι' αυτές τις κατηγορίες προϊόντων, λέγε τυροκομικά, προϊόντα κονσερβοποιίας στη Μόσχα που κάναμε για τα κονσερβοποιημένα ροδάκινα και τα φρούτα και αλλού. Και τώρα κάνουμε αντίστοιχες τέτοιες στοχευμένες δράσεις για το γιαούρτι μας σε Αμερική, Καναδά κ.λ.π.
Τέλος υπάρχει και μια τρίτη δράση που γίνεται όπου πάμε στον συγκεκριμένο επιχειρηματία που λέει, ας πούμε «εγώ είμαι οινοποιός, κάνω κρασιά, πιστεύω ότι για το δικό μου κρασί όπως είπε για παράδειγμα ο Συνεταιρισμός της Σαντορίνης, είναι ακριβό, θέλω να το βάλω στην αγορά της Νέας Υόρκης, είμαι έτοιμος να ξοδέψω τα δικά μου 100.000 ευρώ» του λέμε εμείς «αφού εσύ διαλέγεις έτσι, θα σε βοηθήσουμε εμείς με άλλες 100.000 ευρώ που χρειάζονται να πάμε και με 200.000 ευρώ να προωθήσουμε αυτά τα κρασιά σε αυτή τη συγκεκριμένη αγορά, που εσύ επιλέγεις.
Έχουμε κάνει 35 τέτοια προγράμματα σχεδόν με όλους.

Για τη νέα ΚΑΠ στο πλαίσιο της ελληνικής Προεδρίας
Έχει τελειώσει η παλιά Κοινή Αγροτική Πολιτική με το τέλος του 2013. Με την αυγή του 2014 βαδίζουμε στη νέα ΚΑΠ και έχει ενσωματώσει όλα αυτά που λίγο πριν περιγράφαμε. Είναι η νέα ΚΑΠ που λέει ότι θα δώσουμε συνδεδεμένες ενισχύσεις, όχι 2%, συνδεδεμένες με την παραγωγή για να αποφύγουμε πλέον τους τάχα γεωργούς που χωρίς να παράγουν τίποτε έπαιρναν επιδοτήσεις. Οι συνδεδεμένες πάνε στο 8% και θα πάνε στο 10%. Δέστε τι προϋπόθεση βάζει; Με την προϋπόθεση ότι τα έξτρα 2% θα ξοδευτούν μόνο σε φυτά που είναι ψυχανθή. 
Δεύτερον. Λέει, ενισχύουμε τους βοσκοτόπους μας, αλλάζουμε τον ορισμό των βοσκοτόπων. Ως τώρα βοσκότοποι ήταν τα λιβάδια μόνο τα οριζόντια, όπως τα γνώριζε η κεντρική Ευρώπη με τα ετήσια ποώδη φυτά. Εμείς είχαμε όμως και πλαγιές με φρυγανώδη βλάστηση, αλλά και ξυλώδη, αυτά για πρώτη φορά ενσωματώθηκαν και έγιναν αξιοποιήσιμες βοσκήσιμες εκτάσεις με την αλλαγή των ορισμών. Με τον τρόπο αυτό η χώρα μας θα έχει τη δυνατότητα να αυξήσει τα 11 περίπου εκατομμύρια στρέμματα βοσκοτόπων, στα 51 εκατομμύρια στρέμματα. Είναι μια μεγάλη ευκαιρία να αξιοποιηθεί και να διαχειριστούμε σωστά και να βελτιώσουμε αυτό τον φυσικό πόρο, μια και μιλάμε για κόστος στην ζωική παραγωγή, να μια ευκαιρία γιατί εδώ έχουμε τζάμπα ζωοτροφή και μάλιστα είναι συνυφασμένη αυτή η ζωοτροφή με εξαιρετικής ποιότητας κρέατος στην αιγοπροβατοτροφία μας και γαλακτοκομικά γιατί εκεί «πατάει» η φέτα.
Ένα άλλο σημαντικό που έχει η νέα ΚΑΠ και εκεί πάλι και η χώρα μας είχε σημαντική συμβολή στο να αξιοποιηθεί αυτός ο πόρος σε τέτοια ποσοστά, είπαμε ότι η Ευρώπη είναι μια γηρασμένη κοινωνία και μέσα σε αυτή τη δημογραφική γήρανση βλέπουμε και τη δημογραφική γήρανση του αγροτικού πληθυσμού και της Περιφέρειας. Πρέπει να μπει νέο αίμα, να μπουν νέοι άνθρωποι στη γεωργία, θα βρουν δουλειά στη γεωργία ιδιαίτερα άνεργοι, που τώρα μαστίζεται η Ευρώπη από αυτό το οξυμένο κοινωνικό πρόβλημα της ανεργίας. Δεν μιλούμε για άριστες συνθήκες. Θέλει προσπάθεια από όλες τις πλευρές, οι ευκαιρίες είναι όμως εκεί και θα δοθούν από τη νέα ΚΑΠ τουλάχιστον 2% των χρημάτων για να μπουν νέοι άνθρωποι στον τομέα σε όλους τους κρίκους της αλυσίδας.

Για τις αγροτικές κινητοποιήσεις
Έχω εξηγήσει τις θέσεις μας. Τα περισσότερα από τα αιτήματα των αγροτών, παρά το ότι αφορούν το Υπουργείο Οικονομίας και όχι το Αγροτικής Ανάπτυξης, εμάς μας ενδιαφέρει να λυθούν. Για παράδειγμα δεν υπάρχει πλέον θέμα τήρησης βιβλίων εσόδων - εξόδων. Δεν χρειάζεται οι γεωργοί να κρατούν βιβλία εσόδων - εξόδων κάθε μήνα. Θα κρατούν μόνο τα στοιχεία των εσόδων και των εξόδων τους. Δεν έχει κανένα νόημα - ήταν σωστό το αίτημα των αγροτών - αφού για παράδειγμα ένας που καλλιεργεί τα ροδάκινα ή το βαμβάκι του, θα ξοδεύει όλο το χρόνο εισροές να το οργώσει, να το σπείρει, να το σκαλίσει, να το προστατεύσει, ώστε να έρθει η ώρα να το μαζέψει το Σεπτέμβριο - Οκτώβριο και όταν το πουλήσει για πρώτη φορά θα έχει ένα τιμολόγιο εσόδων. Ποιο είναι το νόημα λοιπόν αυτό τον άνθρωπο κάθε χρόνο να του βάζεις λογιστή να κρατάει βιβλία εσόδων - εξόδων; Δεν θα έχει κανένα έσοδο. Για εμάς σκοπός είναι- κι αυτό το θέλουν και οι γεωργοί - να τηρηθούν στοιχεία εσόδων και εξόδων. Γιατί μόνο έτσι θα φύγουν από τη μέση και τα εικονικά τιμολόγια και οι αποκλίσεις και οι ελληνοποιήσεις.

Τα φορολογικά στοιχεία είναι για τους πάντες. Απλά ό,τι εισόδημα είναι κάτω από 15.000 ή 20.000 όριο θα το πάνε μια φορά το χρόνο δηλαδή στο τέλος του έτους και άλλοι θα το πάνε δυο φορές. Το όριο, εφόσον λύθηκε το βασικό πρόβλημα, δεν έχει τόσο πολύ μεγάλη σημασία. Δεν είναι ουσιώδες. Το στρατηγικό εργαλείο είναι σημαντικό.

Δημοσιογράφος: Κύριε Υπουργέ παραμένουν στα μπλόκα όμως. 
Υπουργός: Δεν παραμένουν όλοι οι αγρότες. Δεν έμειναν πολλά από αυτά τα πράγματα που ζητούσαν. Σε ό,τι αφορά τα στοιχεία, μας ζήτησαν να μην πληρώνουν τέλος επιτηδεύματος, το δέχτηκε το Οικονομικών για μια πενταετία. Θέλουμε να βοηθήσουμε όλους τους αγρότες τουλάχιστον για μια πενταετία να μην έχουν να το πληρώσουν αυτό.

Ζήτησαν τη διαχείριση του ΦΠΑ γιατί αυτοί που ανήκουν σε ομάδες ή σε συνεταιρισμούς δεν πληρώνουν. Δεν πουλάει η ομάδα των ροδακινοπαραγωγών του Βελβεντού στον τελικό χρήστη, δίνουν το προϊόν τους στην ομάδα τους και η ομάδα τους το επεξεργάζεται, το συσκευάζει και το πουλάει συνολικά. Αυτή είναι η έννοια της ομάδας και του συνεταιρισμού.

Σε ό,τι αφορά τα στοιχεία, κατά την άποψή, μου δεν έχουν ουσιώδη θέματα. Άλλωστε είναι ένα νέο μέτρο, επεκτείνεται από τους 100.000, που κρατούσαν τα στοιχεία αυτά ούτως ή άλλως, σε άλλες 100-200.000, το μέτρο είναι σωστό. Αν στην πορεία φανεί ότι χρειάζεται βελτίωση όπως κάθε νέο εργαλείο στο ξεκίνημά του, μπορεί να αντιμετωπίσει προβλήματα, θα τα δούμε και θα τα βελτιώσουμε.",http://minagric.gr/index.php/el/the-ministry-2/grafeiotypou/sinentefxeis/2185-dt140214c
58,"Σημεία Απάντησης του Αναπληρωτή Υπουργού ΥπΑΑΤ, κ. Μάξιμου Χαρακόπουλου σε επίκαιρη ερώτηση του Βουλευτή Ηρακλείου της Νέας Δημοκρατίας κ. Ελευθέριου Αυγενάκη",2/12/2014,Μάξιμος Χαρακόπουλος,"Σε ποιους θα δοθεί «κομμάτι από την πίτα» του πρωτογενούς πλεονάσματος θα το αποφασίσει ο πρωθυπουργός
«Τα στοιχεία για το πρωτογενές πλεόνασμα είναι, πράγματι, ιδιαίτερα ενθαρρυντικά. Επιβεβαιώνουν ότι βρισκόμαστε στο σωστό δρόμο για την έξοδο της χώρας από την κρίση, για την απαλλαγή μας από τα μνημόνια και από την Επιτροπεία. Προφανώς, όταν θέτετε στον Αναπληρωτή Υπουργό Αγροτικής Ανάπτυξης και Τροφίμων το ζήτημα, ένα κομμάτι από την πίτα του πρωτογενούς πλεονάσματος να δοθεί στον πρωτογενή τομέα, είναι σαν να παραβιάζετε ανοιχτές θύρες. Ωστόσο, τις αποφάσεις, όπως αντιλαμβάνεστε, θα τις λάβει ο Πρωθυπουργός, ο οποίος βλέπει τη “μεγάλη εικόνα” κι έχει τη συνολική εποπτεία των προβλημάτων της ελληνικής οικονομίας και των αναγκών της κοινωνίας μας».

Οι αγρότες έχουν τα δίκια τους
«Όσον αφορά στις αγροτικές κινητοποιήσεις, θα έλεγα ότι οι αγρότες έχουν τα δίκια τους και ιδιαίτερα όσον αφορά το ζήτημα του κόστους παραγωγής, του κόστους ενέργειας, τις τιμές στο πετρέλαιο και το αγροτικό ρεύμα. Αν και στο ρεύμα βάλαμε «φρένο» στις προαναγγελθείσες αυξήσεις για τον Μάιο και τον Ιούλιο του 2013, εξακολουθεί το κόστος να είναι υψηλό. Όλοι καταλαβαίνουμε, όμως, ότι η χώρα είναι εμπερίστατη, περνά μία δύσκολη οικονομική συγκυρία. Μέσα σε αυτά τα ασφυκτικά πλαίσια προσπαθούμε να αντιμετωπίσουμε τα προβλήματα σε συνεργασία με τους αγρότες. Έχουμε ανοιχτούς διαύλους επικοινωνίας με τους αγρότες και τους κτηνοτρόφους και στο μέτρο του δυνατού, στο μέτρο του εφικτού, λύνουμε ένα- ένα τα προβλήματα σε συνεργασία μαζί τους».

Χρειάζονται απαντήσεις στα ερωτηματικά για τη φορολόγηση των αγροτών
«Για τη φορολόγηση των αγροτών, συμμερίζομαι τον προβληματισμό που διατυπώσατε. Τον διατύπωσα και εγώ στο παρελθόν. Πράγματι, υπήρξαν καθυστερήσεις όσον αφορά στις διευκρινήσεις για την αλλαγή στο καθεστώς της φορολόγησης των αγροτών και την υπαγωγή τους στο καθεστώς των στοιχείων εσόδων-εξόδων. Όπου υπάρχουν ακόμη ερωτηματικά και σκιές, καλό είναι γρήγορα να δοθούν απαντήσεις από τους αρμόδιους, γιατί σε μεγάλο βαθμό πολλοί είναι εκείνοι που επενδύουν στην αγωνία και στην ανασφάλεια των αγροτών μας».

Διαγράψαμε πανωτόκια 17.000 αγροτών, απελευθερώσαμε υποθήκες
«Αντιμετωπίσαμε το πρόβλημα με τα «κόκκινα δάνεια» στην παλαιά Αγροτική Τράπεζα. Και θέλω και από αυτό το Βήμα να τονίσω για μια ακόμη φορά, γιατί ακούω περίεργες διαπιστώσεις, ότι δεν χαρίσαμε χρέη στους αγρότες, δεν διαγράψαμε χρέη. 
Εκείνο που κάναμε, είναι πρώτον, να διαγράψουμε πανωτόκια σε συνέχεια της μεγάλης διαγραφής πανωτοκίων που είχε γίνει από την κυβέρνηση Καραμανλή, όταν τότε διεγράφησαν πανωτόκια σε 68.000 αγρότες. Τώρα διεγράφησαν πανωτόκια σε 17.000 αγρότες που είχαν «κόκκινα δάνεια» στην παλιά ΑΤΕ.
Το δεύτερο που κάναμε είναι η απελευθέρωση υποθηκών. Η παλιά Αγροτική Τράπεζα συνήθιζε να έχει έναν υπερβάλλοντα ζήλο στη δέσμευση υποθηκών για τη διασφάλιση των δανείων της. Και θυμόσαστε ότι στα δάνεια στην Αγροτική Τράπεζα, οι τόκοι υπερημερίας ήταν υπερβολικοί. «Έτρεχαν» με 36% και έτσι πολλές φορές το χρέος βρέθηκε να είναι πάνω από κεφάλαιο πέντε και έξι φορές ως θηλιά, ως βρόγχος στους αγρότες. Δώσαμε μία γενναία λύση σε αυτό το πρόβλημα που απασχολούσε χιλιάδες αγρότες».

Ο ΕΛΓΑ παρά τη μείωση προσωπικού αντιμετωπίζει τα προβλήματα
«Εργαζόμαστε, έτσι ώστε μέσα στο πλαίσιο του δυνατού να αντιμετωπίζουμε τα προβλήματα. Και ο ΕΛΓΑ, για τον οποίον αναφέρατε ότι υπάρχουν καθυστερήσεις, καταβάλλει κάθε δυνατή προσπάθεια στο μέτρο του εφικτού, διότι το προσωπικό του ΕΛΓΑ έχει μειωθεί σε σχέση με τα προηγούμενα χρόνια. Θα έλεγα ότι το στελεχιακό δυναμικό υπερβάλλει στις προσπάθειές του, προκειμένου να καταγράφει ζημιές, να προβαίνει σε πορίσματα και η Πολιτεία να αποζημιώνει τους παραγωγούς όπως πρέπει».

Αναλογιστική μελέτη για κάλυψη επιπλέον ασφαλιστικών κινδύνων από ΕΛΓΑ
«Το πρόβλημα της ακαρπίας στην ελιά δεν περιορίζεται μόνο στην Κρήτη ή τη Χαλκιδική. Φέτος πραγματικά έχουμε μειωμένη παραγωγή ελιάς, που οφείλεται είτε σε ακαρπία είτε σε σχινοκαρπία είτε σε καρπόπτωση. Τα αίτια αυτά, δυστυχώς, δεν καλύπτονται ασφαλιστικά από τον ΕΛΓΑ. Για να υπάρξει αλλαγή του θεσμικού πλαισίου του ΕΛΓΑ και να αποζημιώνονται οι ζημιές από αυτά τα αίτια, θα πρέπει, πρώτα απ’ όλα, να έχουμε μια αναλογιστική μελέτη, για να δούμε τι κόστος θα έχει στον Οργανισμό αυτή η επιπλέον ασφαλιστική κάλυψη. Φέτος, συμπληρώνονται πέντε χρόνια από την αλλαγή του θεσμικού πλαισίου του ΕΛΓΑ και έχουμε προαναγγείλει ότι θα γίνει μια μεγάλη αναλογιστική μελέτη, όπου θα μετρήσουμε όλους αυτούς τους επιπλέον κινδύνους τι κοστίζουν ασφαλιστικά, για να δούμε εάν είναι εφικτή η ασφαλιστική τους κάλυψη».

Δυνατότητα αποζημιώσεων μέσω ΠΣΕΑ 
«Έχουμε τη δυνατότητα αποζημιώσεων μέσω των Κρατικών Οικονομικών Ενισχύσεων, καθώς αυτά τα αίτια μπορούν να ενταχθούν σε πρόγραμμα ΠΣΕΑ. Για να γίνει αυτό, υπάρχουν κάποιες συγκεκριμένες προϋποθέσεις. Θα πρέπει η ζημιά να είναι άνω του 30% σε σχέση με το μέσο όρο των προηγούμενων τριών ετών για την ίδια παραγωγή, θα πρέπει να συσταθεί επιστημονική επιτροπή που να τεκμηριώσει ότι η απώλεια παραγωγής οφείλεται σε δυσμενή καιρικά φαινόμενα, τα μετεωρολογικά δεδομένα να επιβεβαιώνουν ότι πράγματι είχαμε δυσμενή καιρικά φαινόμενα και βεβαίως το Γενικό Λογιστήριο του Κράτους, το Υπουργείο Οικονομικών, να εγκρίνει τη σχετική δαπάνη, προκειμένου το πρόγραμμα των Κρατικών Οικονομικών Ενισχύσεων να υποβληθεί προς έγκριση στην Ευρωπαϊκή Επιτροπή».

Εντός εβδομάδων το πόρισμα της επιστημονικής επιτροπής για απώλεια παραγωγής
«Επικοινώνησα με την Πρόεδρο της αρμόδιας επιστημονικής επιτροπής, την καθηγήτρια κ. Κωνσταντινίδου και με ενημέρωσε ότι εντός των επόμενων εβδομάδων θα καταθέσει το πόρισμά της. Μόλις, λοιπόν, θα έχουμε το πόρισμα, θα προχωρήσουμε στη συγκρότηση του φακέλου, ο οποίος θα υποβληθεί στο Υπουργείο Οικονομικών για έγκριση από το Γενικό Λογιστήριο του Κράτους και στη συνέχεια θα κατατεθεί στην Ευρωπαϊκή Επιτροπή. Από τη στιγμή που θα έχουμε και την έγκριση από την Ευρωπαϊκή Επιτροπή, θα μπορέσουμε να δώσουμε εν είδει αποζημιώσεων την κρατική αυτή οικονομική ενίσχυση στους παραγωγούς όχι μόνο ελιάς, αλλά και άλλων δενδρωδών καλλιεργειών στις οποίες παρατηρήθηκε το ίδιο φαινόμενο της ακαρπίας, της μικροκαρπίας ή της σχινοκαρπίας».",http://minagric.gr/index.php/el/the-ministry-2/grafeiotypou/sinentefxeis/2180-dt120214
59,"Σημεία συνέντευξης Υπουργού ΥπΑΑΤ κ. Αθανάσιου Τσαυτάρη, στο Ρ/Σ REAL FM 97.8 και στη δημοσιογράφο Κάτια Μακρή",2/11/2014,Αθανάσιος Τσαυτάρης,"Σημεία συνέντευξης Υπουργού Αγροτικής Ανάπτυξης και Τροφίμων κ. Αθανάσιου Τσαυτάρη, στο Ρ/Σ REAL FM 97.8 και στη δημοσιογράφο Κάτια Μακρή

Λύσαμε το θέμα της υπερυποθήκευσης με τη ρύθμιση των κόκκινων δανείων της παλαιάς ΑΤΕ.
Για το θέμα της φορολόγησης των αγροτών καταλήξαμε σε μια λύση που εξυπηρετεί αντικειμενικό σκοπό.
Θα λυθούν τα προβλήματα των ελληνοποιήσεων, των εικονικών τιμολογίων, των πλαστών επιστροφών ΦΠΑ κλπ.
Η τιμή του γάλακτος μπορεί να πέσει, αν καταφέρουμε να μειώσουμε το κόστος παραγωγής σε όλη τη διαδικασία.
Η πρώτη επιτυχία επί ελληνικής Προεδρίας είναι η συμφωνία για τη νέα ΚΑλΠ, από την οποία θα δοθούν 6,5 δισεκατομμύρια ευρώ.
Για τις αγροτικές κινητοποιήσεις και τη ρύθμιση των ενυπόθηκων δανείων των αγροτών

Δημοσιογράφος: Οι αγροτικές κινητοποιήσεις πώς εξελίσσονται κύριε Υπουργέ; 
Υπουργός: Θα σας πω ότι κρατήσαμε ανοιχτό το διάλογο με όλες τις ομάδες των αγροτών γιατί είναι πολλές και ποικίλες ομάδες με διαφορετικά ενδιαφέροντα κάθε φορά, ανάλογα με τις παραγωγές που έχουν στον τόπο τους.
Επομένως, μ’ αυτόν το διάλογο καταφέραμε και λύσαμε αρκετά από τα προβλήματά τους, ακούγοντας ένα-ένα τα αιτήματά τους. Σας θυμίζω το αίτημα να ρυθμιστούν τα κόκκινα δάνεια της παλαιάς ΑΤΕ, που είχαν υπερφορτωθεί και είχαν επίσης υπερχρεωθεί με υπερυποθήκευση ιδιοκτησιών των αγροτών. Είχαν δεσμευτεί περίπου στο μισό εκατομμύριο στρέμματα στην παλαιά ΑΤΕ με αυτά τα ενυπόθηκα δάνεια. Αυτό το θέμα το λύσαμε. 
Εστιάσαμε τελευταία στο θέμα της τήρησης βιβλίων εσόδων-εξόδων, όπου το σύστημα έτσι όπως το ήξερε το Υπουργείο Εθνικής Οικονομίας, με το πως τηρούνται τα στοιχεία αυτά στις βιομηχανίες, στο εμπόριο κτλ., προσπάθησε να το μεταφέρει τώρα στις αγροτικές εκμεταλλεύσεις. Το σύστημα αυτό έχει δυσκολίες να εφαρμοστεί αυτούσιο στις αγροτικές εκμεταλλεύσεις. 
Εκεί και το Υπουργείο Αγροτικής Ανάπτυξης και οι γεωργοί οι ίδιοι αλλά και οι ομάδες παραγωγών, είχαμε προτάσεις στο διάλογο αυτό. Και χαίρομαι που με αυτόν το διάλογο καταλήξαμε σε μια λύση που και τον αντικειμενικό σκοπό εξυπηρετεί –ποιος ήταν αυτός: Όλοι, και οι γεωργοί το ήθελαν αυτό, να τηρηθούν τα στοιχεία εσόδων-εξόδων για να λυθούν τα προβλήματα των ελληνοποιήσεων, των εικονικών τιμολογίων, των πλαστών επιστροφών στα τιμολόγια και τις μεγάλες επιστροφές ΦΠΑ κτλ.

Για τις ρυθμίσεις στο καθεστώς φορολόγησης των αγροτών

Δημοσιογράφος: Για το θέμα του βιβλίου εσόδων-εξόδων αμέσως έγιναν οι τροποποιήσεις τις οποίες ήθελαν οι αγρότες, κάποιοι λένε ότι είναι δίκαιες, κάποιοι λένε ότι απλώς τους χαϊδεύετε. 
Υπουργός: Όχι, δεν είναι έτσι, πρέπει να το πω αυτό. Δεν αλλάζει τίποτα στην τήρηση των στοιχείων. 
Δημοσιογράφος: Μήπως επειδή απειλούν με τα μπλόκα και είναι και μια μεγάλη κοινωνική ομάδα πάντα έχουν μια διακριτή μεταχείριση; 
Υπουργός: Όχι, δεν έχουν διακριτή μεταχείριση, ίσα-ίσα, το βασικό επιχείρημα που θέλουμε να τηρηθούν τα στοιχεία των εσόδων-εξόδων, υλοποιείται, δεν απαλλάσσεται κανένας από την τήρηση των στοιχείων αυτών. 
Από εκείνο που απαλλάσσεται είναι να τηρεί βιβλία καθημερινά κάποιος που θα έχει έσοδα, για παράδειγμα μόνο μια φορά το χρόνο. Γιατί ένας γεωργός που καλλιεργεί ας το πούμε το βαμβάκι ή το ροδάκινό του, από σήμερα θ’ αρχίσει να έχει έξοδα, να σπέρνει, να ρίχνει λιπάσματα, να έχει ανάγκες για πετρέλαιο, αύριο να σκαλίσει το χωράφι του, αργότερα να το συγκομίσει κτλ. και όταν θα δώσει τη σοδειά του τον Οκτώβριο – Νοέμβριο στον έμπορο ή στην ομάδα του, και το διευκρινίζω αυτό γιατί έχει τη σημασία του, τότε θα έχει για πρώτη φορά αυτός ο συγκεκριμένος έσοδα. 
Ποιο είναι το νόημα κάθε μήνα να πηγαίνει και να φτιάχνει τα βιβλία του στο λογιστή; Και το λέω αυτό όχι θεωρητικά, γιατί 100.000 αγρότες ήδη τηρούν βιβλία εσόδων-εξόδων και έχουμε αυτή τη σχετική εμπειρία από αυτούς. Άρα τώρα που επεκτείνεται το μέτρο και σε άλλους 200.000-300.000 χιλιάδες, γιατί να μην ενσωματωθεί αυτή η εμπειρία;
Δημοσιογράφος: Άρα λοιπόν εσείς εκτιμάτε ότι με όλες αυτές τις αλλαγές που έγιναν επί τα βελτίω για τους αγρότες, δε θα έχουμε πια κινητοποιήσεις.
Υπουργός: Αν έχουμε κινητοποιήσεις, θα έχουμε από ανθρώπους που έχουν πρόβλημα να το εφαρμόσουν. Γιατί μην ξεχνάτε ότι και αγρότες ήταν αυτοί που έδιναν τα εικονικά τιμολόγια και αγρότες ήταν αυτοί που πήγαιναν και έπαιρναν υπερβολικές επιστροφές ΦΠΑ, δηλώνοντας ψεύτικα στοιχεία, επομένως κάποιοι εξ αυτών σίγουρα θα διαμαρτύρονται. Αλλά εμείς θέλουμε ν’ ακούσουμε αυτούς τους λίγους ή θέλουμε ν’ ακούσουμε τους πολλούς που λένε ότι «η τήρηση των στοιχείων είναι σημαντικό εργαλείο και για μας τους αγρότες»; Γιατί τον αθέμιτο ανταγωνισμό τον δεχόταν πρώτος ο αγρότης από τις ελληνοποιήσεις.

Για τη διάρκεια ζωής του φρέσκου γάλακτος

Δημοσιογράφος: Πάμε τώρα σ’ ένα άλλο θέμα που αφορά 10 εκατομμύρια πολιτών. Και αυτό βεβαίως είναι η τιμή του γάλακτος. Εκεί που συζητούσαμε για τη μείωση της τιμής μέσω των προτάσεων του ΟΟΣΑ για την παράταση της διάρκειας του φρέσκου γάλακτος κτλ., τελικά κ. Υπουργέ είδαμε αυξήσεις 5% και μάλιστα μαθαίνω, εκ των υστέρων, ότι οι γαλακτοβιομηχανίες σας τις είχαν πει και από το Δεκέμβριο ότι θα τις κάνουν από την 1η του Φλεβάρη. 
Υπουργός: Κατ' αρχήν εμείς δεν είμαστε Υπουργείο Ανάπτυξης ούτε Εμπορίου για να έρθουν οι γαλακτοβιομήχανοι να μας πουν.. 
Δημοσιογράφος: Εντάξει, είστε συναρμόδιο Υπουργείο όμως. 
Υπουργός: Δε μου είπε εμένα καμία γαλακτοβιομηχανία ότι «αύριο θα κάνω αυξήσεις».
Δημοσιογράφος: Πάντως τις έκαναν. Κι εκεί που μιλούσαμε για το πώς θα πέσει το γάλα που είναι 20% ακριβότερο απ’ όλη την Ευρώπη, βλέπουμε και 5% αύξηση. 
Υπουργός: Μήπως το κάναμε τώρα για να πούμε σ’ ένα μήνα «να, όταν θα γίνει αυτό που επιχειρείται, κατέβηκε μόλις έγινε η επιμήκυνση 5 λεπτά ή 10 λεπτά»;
Δημοσιογράφος: Εσείς θα μας το απαντήσετε αυτό και κυρίως εσείς θα το προβλέψετε αυτό και θα το αποτρέψετε κ. Υπουργέ. 
Υπουργός: Εγώ δεν είμαι αρμόδιος για να το κάνω αυτό. Εκείνο όμως που είμαι αρμόδιος να κάνω και το έκανα, είναι να πω ότι κατ' αρχήν δε μπορεί να πει το δικό μας Υπουργείο ότι δε νοιάζεται να δώσουμε κάποια καλή ποιότητα και φθηνότερο γάλα στον καταναλωτή. Ίσα - ίσα, κάνουμε μεγάλη προσπάθεια ακριβώς να υποστηρίξουμε τη ντόπια παραγωγή και το ντόπιο ποιοτικό γάλα. 
Ούτε αποκλείουμε την είσοδο ξένου γάλακτος αν πραγματικά μπορεί να έρθει φθηνότερο. Ο κόσμος δε γνωρίζει ότι έρχεται αυτή τη στιγμή που μιλάμε γάλα από το εξωτερικό και πωλείται στην Ελλάδα από άλλες χώρες εκτός δηλαδή Ελλάδας και μάλιστα δεν είναι και φθηνότερο γάλα αυτή τη στιγμή στα σούπερ μάρκετ αυτό το γάλα. 
Δημοσιογράφος: Εμείς γιατί πληρώνουμε το γάλα 20% παραπάνω από την υπόλοιπη Ευρώπη, το φρέσκο γάλα κ. Υπουργέ;
Υπουργός: Ας έρθουμε να πούμε πώς παράγεται το γάλα μέχρι να φτάσει από τον κτηνοτρόφο στο ράφι του καταναλωτή, στο σούπερ μάρκετ. Ένας κτηνοτρόφος παράγει την πρώτη ύλη, παρακάτω η μεταποιητική βιομηχανία παίρνει αυτό το γάλα να το παστεριώσει, να το διακινήσει, να το μοιράσει κτλ. μέχρι να φθάσει στο ράφι του καταναλωτή.
Άρα ή ακριβότερη είναι η πρώτη ύλη ή το κόστος παραγωγής είναι αυξημένο. Ο κόσμος πιστεύει ότι αυτό το 20% ακριβότερο μπαίνει στην πρώτη ύλη όταν βλέπουμε όμως πως η πρώτη ύλη δεν είναι και πολύ ακριβότερη, πώς παίρνει δηλαδή η ξένη γαλακτοβιομηχανία το γάλα στο εξωτερικό;
Αντιθέτως, ας ψάξουμε να δούμε το κόστος παραγωγής που έχει η μεταποιητική βιομηχανία στον τόπο μας, πόσο πληρώνει την ενέργεια στην Ελλάδα σε σχέση με το πόσο πληρώνει κανείς την ενέργεια στη Γερμανία είτε είναι πετρέλαιο είτε είναι αέριο κτλ. Δείτε πού πήγαν τα διόδια τώρα. Τα φορτηγά τους δεν κινούν; Δείτε πού είναι ο ΦΠΑ. Η Γερμανία είχε 7% κι εμείς 13%. 
Λέω, λοιπόν, ότι η τιμή του γάλακτος μπορεί να πέσει, αν καταφέρουμε να μειώσουμε το κόστος παραγωγής σε όλη τη διαδικασία. Και αυτό αγωνιζόμαστε να κάνουμε και εμείς σαν Υπουργείο να βοηθήσουμε στον πρωτογενή τομέα να μειώσουμε το κόστος παραγωγής. 
Δημοσιογράφος: Αν για παράδειγμα απελευθερωθεί η διάρκεια της ζωής του γάλακτος, θα χρειάζονται λιγότερα μεταφορικά, θα υπάρχουν λιγότερες επιστροφές, γιατί τώρα ένα γάλα που λήγει σε 3 μέρες το επιστρέφουν πίσω.. ..
Υπουργός: Δεν είναι δεσμευμένη κα Μακρή αυτή την ώρα η διάρκεια του γάλακτος. Πωλείται γάλα υψηλής τεχνικής επεξεργασίας, αυτό που λέμε long life, πωλείται αυτή την ώρα και δεν είναι φθηνότερο παρά το ότι μπορεί να μείνει και 9 και 11 μέρες. Αυτό προσπαθώ να σας πω. Άρα δεν είναι αυτή η αιτία, πρέπει αλλού να ψάξουμε.
Δημοσιογράφος: Άρα λοιπόν εσείς λέτε ότι δεν υπάρχει καμία περίπτωση να συμφωνήσετε στην επέκταση της διάρκειας του φρέσκου γάλακτος γιατί θεωρείτε ότι δε θα πέσουν οι τιμές έτσι. 
Υπουργός: Όχι, δεν το θεωρώ αυτό, εμένα δεν είναι εκεί η αντίρρησή μου. Τα επιχειρήματα που εγώ εξέθεσα είναι ότι κάτι που το ονοματίζουμε εμείς «φρέσκο», έχει επιστημονικούς όρους τι είναι το φρέσκο γάλα. Πρέπει να υποστεί αυτή τη θερμική επεξεργασία, 72 βαθμούς για 12 δευτερόλεπτα, όχι πάνω απ’ αυτό, γι’ αυτό το λόγο σκοτώνεται το τάδε μικρόβιο αλλά μένουν ζωντανά συγκεκριμένα συστατικά του. Τα μετρούμε αυτά στην επιστήμη.
Το άλλο γάλα που υφίσταται ακόμη και για ένα δευτερόλεπτο θερμική επεξεργασία πάνω από τους 80-82 βαθμούς, δεν έχει τα υπόλοιπα χαρακτηριστικά. Αυτό λέει η επιστήμη και αυτό προσπαθούμε να διευκρινίσουμε. 
Δημοσιογράφος: Άρα λοιπόν λέτε ότι είναι θέμα δημόσιας υγείας. 
Υπουργός: Λέω ότι είναι θέμα ποιότητας.
Δημοσιογράφος: Αν το Υπουργείο Ανάπτυξης που λέει ότι έτσι θα μειωθούν οι τιμές ή ο ΟΟΣΑ που του παραγγείλαμε τη μελέτη και λέει ότι έτσι θα μειωθούν οι τιμές, θέλουν να δηλητηριάσουν τον κόσμο κ. Υπουργέ;
Υπουργός: Καθόλου, ίσα-ίσα. Μα δεν τον δηλητηριάζουμε σήμερα τον κόσμο με το γάλα μακράς διαρκείας. Ο ΟΟΣΑ ζητά να βαφτίσουμε φρέσκο γάλα, αυτό που έχει επεξεργαστεί πάνω από τους 81 βαθμούς και να το βαφτίσουμε από «μακράς διάρκειας», δηλαδή ένα γάλα υψηλής θερμικής επεξεργασίας, να το βαφτίσουμε «φρέσκο», δηλαδή γάλα χαμηλής θερμικής επεξεργασίας. Αυτή είναι η διαφορά. 
Δημοσιογράφος: Καταλαβαίνω πάντως ότι εσείς δε θα συμφωνήσετε μ’ αυτό ούτως ή άλλως. 
Υπουργός: Δεν υπάρχει κάτι τέτοιο. Επαναλαμβάνω, είπα τις απόψεις μου όπως τις είπαν και οι συνάδελφοι Υπουργοί. Το συζητά η κυβέρνηση, συζητά και με τον ΟΟΣΑ. Ο ΟΟΣΑ σας γνωρίζω ότι ζήτησε τριακόσια πράγματα, δεν είναι όλα αυτόματα εφαρμόσιμα στον τόπο μας. Όπως είπα και δημόσια, ορισμένα παραγωγικά συστήματα του τόπου μας έχουν ιδιαιτερότητες. Αυτός είναι ο τόπος μας κα Μακρή. Έχουμε 1.000 νησιά, έχουμε 1.000 βουνά. Πρέπει και αυτά να έχουν ανθρώπους να παράξουν. 
Μπορεί να είναι διαφορετικό το σύστημα αυτό από το Βέλγιο ή την Ολλανδία, από τη μια γωνία της Ολλανδίας μέχρι την άλλη γωνιά να πας, είναι μιάμιση ώρα, μία ώρα και είκοσι λεπτά. Ένα αεροδρόμιο έχει το Βέλγιο στις Βρυξέλλες και εξυπηρετεί όλο το Βέλγιο. Ένα κεντρικό νοσοκομείο τα εξυπηρετεί όλα. Εμείς όμως δε μπορούμε μ’ ένα αεροδρόμιο να εξυπηρετήσουμε και το Ηράκλειο και την Αθήνα και τη Θεσσαλονίκη και την Αλεξανδρούπολη. Αυτή είναι η ιδιαιτερότητα του τόπου μας, γι’ αυτήν αγωνιζόμαστε.

Για την πολιτική συμφωνία της νέας ΚΑλΠ επί ελληνικής Προεδρίας

Δημοσιογράφος: Επί ημερών σας, τώρα στην Προεδρία πάρθηκε μια πολύ σημαντική απόφαση. 
Υπουργός: Χαίρομαι που το λέτε αυτό γιατί ήταν μια επιτυχία της ελληνικής Προεδρίας που κατάφερε να κλείσει μέσα σε δυο - τρεις εβδομάδες τη νέα Κοινή Αλιευτική Πολιτική που τόση σημασία έχει για τον τόπο. 
Θα δοθούν 6,5 δισεκατομμύρια ευρώ σ’ αυτόν τον τομέα στην Ευρώπη κι ένα σημαντικό κομμάτι και στη χώρα μας. Και μάλιστα, ενώ μιλούμε για την αλιεία, για πρώτη φορά στην Κοινή Αλιευτική Πολιτική μπαίνουν και οι υδατοκαλλιέργειες, που είναι τόσο σημαντικός κλάδος για τον τόπο μας.",http://minagric.gr/index.php/el/the-ministry-2/grafeiotypou/sinentefxeis/2170-dt110214a
60,"Άρθρο Μάξιμου Χαρακόπουλου: ""Ο Αγρότης της νέας εποχής"", στη ""Real News""",2/9/2014,Μάξιμος Χαρακόπουλος,"Ο Αγρότης της νέας εποχής

Του Μάξιμου Χαρακόπουλου

Μέσα στο γκρίζο τοπίο της κρίσης, χάνονται αισιόδοξες ειδήσεις που μας δείχνουν το δρόμο της εξόδου από τη μιζέρια και τη στασιμότητα. Μια, τέτοια, αχτίδα ελπίδας είναι η αξιοποίηση των δυνατοτήτων της «Νεανικής Αγροτικής Επιχειρηματικότητας» από νέους, όπως ο Χρήστος Παναγιωτίδης, που βραβεύθηκε ως ο καλύτερος νέος αγρότης για το 2013. Το βιογραφικό του 26χρονου ξαφνιάζει ευχάριστα. Με σπουδές στη γαλακτοκομία, κατόρθωσε στο οικογενειακό αγρόκτημα στην Θεσσαλονίκη να δημιουργήσει, χωρίς υπερβολή, ένα παραγωγικό θαύμα! Διαθέτει καθετοποιημένη γεωργική και κτηνοτροφική βιολογική μονάδα (παραγωγή, συσκευασία, εμπορία), ενώ τα ζώα του αγροκτήματος, που προέρχονται από αυτόχθονες φυλές, εκτρέφονται με βιολογικές ζωοτροφές που καλλιεργούνται στο χωράφι του. Επιπλέον, τα, βραβευμένα, γαλακτοκομικά προϊόντα που παράγει διατίθενται απευθείας, χωρίς μεσάζοντες, στην ελληνική αγορά. 
Είχα τη χαρά να τον ακούσω στη φετινή Agrotica να περιγράφει με τρακ αλλά και υπερηφάνεια πως τα κατάφερε. Και δεν υπάρχει μεγαλύτερη χαρά από κάποιον που υπηρετεί την πρωτογενή παραγωγή στο Υπουργείο Αγροτικής Ανάπτυξης, από το να συναντά το ελπιδοφόρο αύριο της ελληνικής γεωργίας και κτηνοτροφίας. Γιατί αύριο υπάρχει όχι μόνον για τον Χρήστο αλλά για κάθε νέο, που οραματίζεται, που τολμά και εργάζεται στον πρωτογενή τομέα και δεν πτοείται από τις δυσκολίες. Η Ελλάδα είμαι βέβαιος ότι διαθέτει πολλούς νέους, που θα πάρουν στα χέρια τους τα ηνία της αγροτικής παραγωγής, που θα την οδηγήσουν με σιγουριά, μέσα από τις κακοτοπιές της κρίσης και των παθογενειών, στην νέα εποχή της υγιούς και ανταγωνιστικής παραγωγής. 
Από τη πλευρά μας, χρησιμοποιώντας κάθε χρηματοδοτικό εργαλείο, προσπαθούμε να διευκολύνουμε τα σχέδια αυτών που επιχειρούν να κερδίσουν το στοίχημα της ανάπτυξης. Προχωρήσαμε σε καινούργιο πρόγραμμα πρώτης εγκατάστασης νέων αγροτών, συνολικού προϋπολογισμού 140 εκατομμυρίων ευρώ, από το οποίο θα ωφεληθούν 8.000 νέοι που θα θελήσουν να εργαστούν στη γη. Το πρόγραμμα νέων αγροτών θα προκηρύσσεται, πλέον, κάθε χρόνο. «Τρέχουμε» τα σχέδια βελτίωσης αγροτικών και κτηνοτροφικών εκμεταλλεύσεων. Στηρίζουμε τις επενδύσεις στη μεταποίηση γεωργικών προϊόντων, με πρόγραμμα 100 εκατομμυρίων ευρώ που ευνοεί την καθετοποίηση της παραγωγής. Δημιουργήσαμε το Ταμείο Αγροτικής Επιχειρηματικότητας για τη δανειοδότηση όσων επενδύουν στον αγροτικό τομέα με επιτόκιο της τάξης του 3,87%. 
Τόσο οι δυνατότητες που θα προκύψουν από την επιτυχία του προγράμματος εξόδου από την κρίση όσο, κυρίως, η νέα ΚΑΠ, που θα φέρει στη χώρα σχεδόν 20 δις ευρώ την επόμενη επταετία, θα μας βοηθήσουν να πολλαπλασιάσουμε τις παρεμβάσεις μας υπέρ των νέων αγροτών.",http://minagric.gr/index.php/el/the-ministry-2/grafeiotypou/sinentefxeis/2167-dt090214a
61,"Δήλωση Υπουργού ΥπΑΑΤ, κ. Αθανάσιου Τσαυτάρη, σχετικά με τις ρυθμίσεις για τους αγρότες που ανακοίνωσε η Κυβέρνηση",2/6/2014,Αθανάσιος Τσαυτάρης,"«Με τις σημερινές της αποφάσεις, η κυβέρνηση έδειξε ότι έχει και τα αντανακλαστικά και είναι ανοικτή στο διάλογο με τους αγρότες. Ως Υπουργείο χαιρόμαστε που παίξαμε έναν καταλυτικό ρόλο, έτσι ώστε τα αιτήματα και οι απόψεις των αγροτών να ακουστούν στην Κυβέρνηση, προκειμένου ένα σημαντικό μέτρο, μια σημαντική διαρθρωτική αναπτυξιακή τομή σε ό,τι αφορά στα στοιχεία των εσόδων και εξόδων των γεωργών, που ήταν ένα μεγάλο αίτημα, όλων των γεωργών, γίνεται με ένα αποτελεσματικό, αλλά πολύ απλουστευτικό τρόπο, χωρίς να δημιουργεί μεγάλες δυσκολίες στην εφαρμογή του. 
Χαίρομαι επίσης που οι αγρότες χαιρέτησαν αυτές τις αποφάσεις διότι επαναλαμβάνω είναι προς όφελός τους».",http://minagric.gr/index.php/el/the-ministry-2/grafeiotypou/sinentefxeis/2158-dt060214b
62,"Συνέντευξη Υπουργού ΥπΑΑΤ, κ. Αθανάσιου Τσαυτάρη, στην εφημερίδα «ΜΑΚΕΔΟΝΙΑ της Κυριακής» και τη δημοσιογράφο Σοφία Χριστοφορίδου",2/3/2014,Αθανάσιος Τσαυτάρης,"«Να διευκολύνει τους αγρότες το υπ. Οικονομικών»

«Βρίσκομαι στο πλευρό των αγροτών» επισημαίνει ο κ. Τσαυτάρης, εμφανιζόμενος βέβαιος ότι το αρμόδιο Υπουργείο Οικονομικών θα επιφέρει βελτιώσεις στα ανοικτά ζητήματα των αγροτών (τήρηση βιβλίων εσόδων-εξόδων, αγροτικό πετρέλαιο, επιστροφή του ΦΠΑ κοκ.). Ο Υπουργός Αγροτικής Ανάπτυξης εμφανίζεται αισιόδοξος ότι ο πρωτογενής τομέας, η μεταποίηση των αγροτικών προϊόντων και ο τουρισμός έχουν ήδη αρχίσει να διαδραματίζουν καθοριστικό ρόλο στο νέο αναπτυξιακό πρότυπο που η χώρα μας οφείλει να υιοθετήσει, προκειμένου η ελληνική οικονομία να οδηγηθεί σε βιώσιμη και σταθερά αναπτυξιακή τροχιά.

Για μία ακόμη χρονιά οι αγρότες ετοιμάζονται να κατεβούν στους δρόμους. Ποιο μήνυμα τους στέλνετε;
Οι αγώνες των αγροτών είναι πάντοτε σεβαστοί. Εμείς, είτε ως Κυβέρνηση, είτε ως Υπουργείο, κάνουμε ό,τι είναι εφικτό, ώστε να συνδράμουμε στην επίλυση των προβλημάτων τους. Βρίσκομαι στο πλευρό τους, κάθισα στο τραπέζι του διαλόγου με εκπροσώπους των αγροτών. Συζητήσαμε, μεταξύ άλλων, για τη φορολόγηση, την αύξηση του ορίου του αφορολόγητου ποσού, την τήρηση βιβλίων εσόδων-εξόδων, το αγροτικό πετρέλαιο, το κόστος παραγωγής, την επιστροφή του ΦΠΑ, την εφαρμογή της νέας ΚΑΠ κ.ά. Τους διαβεβαίωσα ότι το αρμόδιο Υπουργείο Οικονομικών, όπως έκανε ήδη, θα επιφέρει βελτιώσεις, μετά από διάλογο με το Υπουργείο Αγροτικής Ανάπτυξης και Τροφίμων, τους αγρότες και τα συλλογικά τους όργανα. Βλέπουν τις προσπάθειες που κάνουμε για να βελτιωθεί η όλη κατάσταση.

Με το νέο φορολογικό υποχρεώνονται ακόμα και οι αγρότες με μικρά έσοδα να τηρούν λογιστικά βιβλία. Θα υπάρξουν βελτιώσεις;
Η ιδέα να τηρεί ο αγρότης βιβλία εσόδων εξόδων, όπου σε μια σελίδα θα αναγράφονται τα έσοδα και σε μία άλλη, όλα τα έξοδα που καταβάλλει κατά την παραγωγική διαδικασία, κινείται προς τη σωστή κατεύθυνση. 
Πολλοί γεωργοί θέλουν την τήρηση βιβλίων εσόδων-εξόδων και αρκετοί τα τηρούν ήδη. Σίγουρα, με αυτό τον τρόπο θα μπορέσουμε να ελέγξουμε δυσάρεστα φαινόμενα που παρατηρήθηκαν κατά το παρελθόν, όπως παράνομες ελληνοποιήσεις αγροτικών προϊόντων, απώλεια εσόδων από τον ΦΠΑ, «ψαλίδα» τιμής παραγωγού και τιμής σούπερ μάρκετ κ.ά. Υπάρχουν όμως, ακόμα σημεία, τα οποία απαιτούν επεξεργασία, πριν λάβουν την τελική τους μορφή: για αυτό και βρισκόμαστε σε συνεργασία με το Υπουργείο Οικονομικών, προκειμένου η τελική μορφή που θα λάβει το σύστημα τήρησης εσόδων – εξόδων να είναι απλή, κατανοητή και εύχρηστη για τους αγρότες. Κάθε νέος θεσμός, όπως και αυτός της τήρησης βιβλίων εσόδων – εξόδων, φαίνεται δύσκολος στο ξεκίνημα της εφαρμογής του. Ένας τρόπος επίλυσης αυτού του προβλήματος είναι η απλούστευσή του, όπως, για παράδειγμα, η ύπαρξη ορίων κάτω από τα οποία δεν χρειάζεται η τήρηση βιβλίων εσόδων – εξόδων.
Οι αγρότες πρότειναν ένα τέτοιο όριο στο ποσό των 30.000 ευρώ για την κάθε εκμετάλλευση και το Υπουργείο Οικονομικών αντιπρότεινε το ποσό των 10.000 ευρώ. Το ΥπΑΑΤ πρότεινε μία ενδιάμεση τιμή (κοντά στα 20.000 ευρώ), τελικά όμως το Υπουργείο Οικονομικών προέκρινε το ποσό των 10.000 ευρώ. Πιστεύω ότι, τουλάχιστον στο ξεκίνημα αυτού του νέου μέτρου, η προσαρμογή του στο ποσό των 20.000 ευρώ είναι κάτι που θα διευκόλυνε αρχικά. Το υπεύθυνο Υπουργείο Οικονομικών πρέπει να διερευνήσει και τη δυνατότητα αυτή.

Υπάρχει προβληματισμός για τα ενυπόθηκα «κόκκινα δάνεια» των αγροτών στην «κακή» Αγροτική Τράπεζα. Τι μέλλει γενέσθαι με τη γεωργική γη; Τι προβλέπει η νέα ρύθμιση που ψηφίστηκε από τη Βουλή;
Με τη ρύθμιση που ψηφίστηκε στον πρόσφατο νόμο του Υπουργείου Αγροτικής Ανάπτυξης και Τροφίμων για τα ενυπόθηκα δάνεια των αγροτών, προχωρήσαμε ήδη σε μια σημαντική λύση, που επικροτήθηκε από τους αγρότες, οι οποίοι ευχαρίστησαν μάλιστα την κυβέρνηση, το ΥπΑΑΤ και εμένα προσωπικά. Ο κόσμος όμως πρέπει να αντιληφθεί ότι δεν χαρίζουμε τίποτα. Στην Ευρώπη ακολουθούμε μια Κοινή Αγροτική Πολιτική. Και ως μέλη της δεν έχουμε περισσότερα δικαιώματα απ’ ότι τα υπόλοιπα Κράτη – Μέλη. Αντίθετα, βοηθούμε να αντιμετωπιστεί αυτό το σημαντικό πρόβλημα, να πληρωθούν τα δάνεια και να μπουν άμεσα στον κρατικό προϋπολογισμό χρήματα.
Επιλύθηκε, δηλαδή, το ζήτημα της αποπληρωμής των δάνειων που είχαν προσαυξηθεί ιδιαίτερα με τους τόκους υπερημερίας. Πλέον παρέχεται η δυνατότητα αποπληρωμής των οφειλών των αγροτών και αυτών που νοικιάζουν τη γη τους σε μηνιαίες δόσεις, ώστε να μπορέσουν να αποπληρώσουν το εναπομείναν μέρος του οφειλόμενου δανείου τους σε βάθος χρόνου, σε περίπου 5 χρόνια.

Οι πολίτες αναρωτιούνται γιατί η τιμή του φρέσκου γάλακτος είναι ακριβή. Το υπουργείο Ανάπτυξης διατείνεται ότι αν παραταθεί ο χρόνος ζωής του θα πέσει και η τιμή. Εξηγήστε μας τις αντιρρήσεις που εκφράσατε;
Καταρχάς να διευκρινίσω ότι δεν εξέφρασα αντιρρήσεις. Στις συζητήσεις που έγιναν εξέφρασα τις απόψεις μου, τόσο ως Υπουργός Αγροτικής Ανάπτυξης, όσο και ως επιστήμονας. Δε θέλω να δίνεται προσωπικός τόνος σ’ αυτό το θέμα. Δεν είναι θέμα προσωπικών διαφορών με τους συναδέλφους μου Υπουργούς, δεν είναι στη φύση μου τέτοιες αντιπαραθέσεις. Όλοι αγωνιζόμαστε για την Κυβέρνηση και το καλό του τόπου.
Η αλήθεια είναι πως όσο πιο βόρεια είναι μια χώρα, με περισσότερο κρύο, τόσο μεγαλύτερες δυνατότητες έχει να παράγει φρέσκο γάλα, καθώς δεν πολλαπλασιάζονται τα μικρόβια. Πέραν των κλιματολογικών συνθηκών είναι και οι παραγωγικές συνθήκες, καθώς στην Ελλάδα οι κτηνοτροφικές μονάδες είναι διάσπαρτες, ενώ οι εκτάσεις μας είναι φρυγανώδεις και ξυλώδεις. 
Επίσης, γάλα από τις χώρες του βορρά έρχεται στη χώρα μας και έρχεται χάρις στην υψηλή παστερίωση που κάνουμε. Και μάλιστα, ενώ δεν είναι φθηνότερο, πολλοί το προτιμούν, ιδιαίτερα σε απομακρυσμένες περιοχές. Άρα, αφού μπορούμε να έχουμε τέτοιο γάλα, γιατί αυτό να το αλλοιώσουμε; Επιπλέον, έχουμε κι ένα κόστος παραγωγής και διακίνησης υψηλότερο. Έχουμε υψηλότερη ενέργεια, ακριβότερο πετρέλαιο και αέριο.

Πολλές φορές η επιστροφή στην ύπαιθρο και η ενασχόληση με τον πρωτογενή τομέα παρουσιάζεται ως πανάκεια. Υπό ποιες προϋποθέσεις θα μπορούσε να αποτελεί λύση, τόσο για τους νέους ανέργους, όσο και για την οικονομία της χώρας;
Η ανασυγκρότηση της εθνικής οικονομίας περνάει αναμφίβολα μέσα από την ανάπτυξη και την αναζωογόνηση του πρωτογενή τομέα μας. Οι Έλληνες αγρότες μπορούν πραγματικά να αποτελέσουν την ατμομηχανή ανάπτυξης του τόπου μας. 
Μέσα από έναν ορθό σχεδιασμό και με τη δημιουργία των απαιτούμενων εργαλείων, πιστεύω ακράδαντα ότι μπορούμε να αναγεννήσουμε την ελληνική ύπαιθρο δημιουργώντας ένα υγιές μοντέλο ανάπτυξης, το οποίο παράλληλα θα βοηθήσει συνολικά τη χώρα μας στην προσπάθεια που γίνεται για έξοδο από τη δυσχερή θέση στην οποία έχει περιέλθει.
Η αυγή της Νέας ΚΑΠ 2014-2020 βρίσκει την ελληνική γεωργία να μεταστρέφεται σε μια γεωργία ποιότητας και όχι ποσότητας όπως ίσχυε όλα τα προηγούμενα χρόνια. Δημιουργούμε προστιθέμενη αξία στα προϊόντα μας, αναδεικνύοντας τα πραγματικά ιδιαίτερα χαρακτηριστικά τους. Βοηθάμε μέσα από τα προγράμματα που εξαγγέλλουμε, ώστε να είναι δυνατή η μεταποίηση των αγροτικών μας προϊόντων. Χαράσσουμε και υλοποιούμε πολιτικές για τη διευκόλυνση των εξαγωγών και την προώθηση των αγροτικών προϊόντων στο εξωτερικό.
Όμως, για να μπορέσει να ολοκληρωθεί η αναγέννηση της ελληνικής υπαίθρου χρειάζεται να προστεθούν νέα χέρια και να εκμεταλλευτούμε το κατά κοινή ομολογία υψηλό επιστημονικό δυναμικό που διαθέτει ο τόπος μας. Ένα από τα διαθρωτικά προβλήματα της ελληνικής, αλλά και συνολικά της Ευρωπαϊκής γεωργίας, είναι το γεγονός ότι ο πληθυσμός που ασχολείται με αυτή είναι δημογραφικά γηρασμένος. Σε όλη την Ευρώπη μόνο το 6% του πληθυσμού είναι κάτω των 40 χρόνων στον αγροτικό τομέα. 
Έχω πολλές φορές τονίσει ότι η γεωργία μας μπορεί να τα καταφέρει με λιγότερο νερό, ίσως ακόμα και με λιγότερο λίπασμα και φάρμακο ή με υποβαθμισμένο έδαφος. Δεν υπάρχει όμως γεωργία, χωρίς γεωργούς, όπως δεν υπάρχει κτηνοτροφία, χωρίς κτηνοτρόφους και αλιεία, χωρίς ψαράδες. 
Θα ήθελα να διαβεβαιώσω τους νέους ανθρώπους ότι η ελληνική γεωργία τους έχει ανάγκη και μπορεί να τους απορροφήσει. Πριν σκεφτούν τη λύση της φυγής στο εξωτερικό ας εξετάσουν τις προοπτικές, οι οποίες δίνονται μέσα από τον αγροτικό τομέα.

ΚΑΠ: Το 2% στην ένταξη των νέων ανθρώπων στη γεωργία και την κτηνοτροφία.

Ποιες είναι οι προτεραιότητες της Ελληνικής Προεδρίας του Συμβουλίου της Ε.Ε, στους τομείς των αρμοδιοτήτων σας;
Ο πρώτος στόχος επί ελληνικής Προεδρίας έκλεισε. Καταλήξαμε σε συμφωνία για τη νέα Κοινή Αλιευτική Πολιτική της Ευρώπης, γεγονός που θα συμβάλλει σημαντικά στην ενίσχυση του κλάδου της ελληνικής ιχθυοκαλλιέργειας.
Η ελληνική Προεδρία συμπίπτει με μια μεταβατική περίοδο για την Ε.Ε. και για τις ευρωπαϊκές πολιτικές για τη γεωργία και την αλιεία. Εγκρίναμε πρόσφατα τη μεταρρύθμιση, τόσο της Κοινής Αγροτικής Πολιτικής, όσο και των πολιτικών για την αλιεία. Πλέον πρέπει να φροντίσουμε η μετάβαση στη νέα κατάσταση να είναι ομαλή και να διευκολύνει τους γεωργούς και τους αλιείς στην παραγωγική δραστηριότητα και στις επενδύσεις τους. Η Προεδρία είναι έτοιμη να ανταποκριθεί στις υποχρεώσεις της και να δώσει την κατάλληλη συνέχεια σε προτάσεις που εκκρεμούν ή που αναμένεται η υποβολή τους.

Χρειάζεται να γίνουν διορθωτικές αλλαγές στην ΚΑΠ και αν ναι προς ποια κατεύθυνση;
Διαπραγματευτήκαμε και πετύχαμε στη νέα ΚΑΠ 2014-2020 το 2% των χρημάτων να δαπανηθεί για την ένταξη νέων ανθρώπων στη γεωργία και στην κτηνοτροφία. Ήδη αυτή τη στιγμή που μιλάμε τρέχει η νέα πρόσκληση για το πρόγραμμα των Νέων Αγροτών, όπου φιλοδοξούμε να εντάξουμε 8.000 και πλέον νέους ανθρώπους, που επιθυμούν να αρχίσουν την ενασχόληση τους με την ελληνική γεωργία και κτηνοτροφία.
Πρέπει να επανεκτιμήσουμε ορισμένα μέτρα της ΚΑΠ και να προχωρήσουμε στις απαραίτητες βελτιώσεις. Να ενισχύσουμε τη θέση των γεωργών και των οικογενειακών εκμεταλλεύσεων στην εμπορική διαδικασία. Να τους φέρουμε πιο κοντά στον καταναλωτή. Να κάνουμε τη γεωργία πιο αποδοτική για τους γεωργούς, πιο φιλική για το περιβάλλον και την κοινωνία και πιο αξιόπιστη για τους καταναλωτές. Να αξιοποιήσουμε την ποικιλομορφία, που αποτελεί γνώρισμα και συγκριτικό πλεονέκτημα της Ευρώπης. Να δείξουμε ιδιαίτερη προσοχή στα ποιοτικά, αναγνωρίσιμα και ασφαλή προϊόντα, που έχουν παραχθεί με τα αυστηρά ευρωπαϊκά πρότυπα και με την φροντίδα της οικογενειακής εκμετάλλευσης.
Η χρονιά που αφήσαμε πίσω μας με τις σημαντικές εξελίξεις για την ελληνική γεωργία, όπως η επιτυχής ολοκλήρωση της προηγούμενης ΚΑΠ, τόσο ως προς την υλοποίηση των στόχων, όσο και ως προς την απορροφητικότητα των πόρων και η υλοποίηση της συμφωνίας για τη νέα ΚΑΠ, με την οποία εξασφαλίσαμε σημαντικούς πόρους, ύψους περίπου 20 δις €, σε συνδυασμό με τις μεταρρυθμιστικές τομές που ξεκίνησαν και θα συνεχιστούν από το Υπουργείο Αγροτικής Ανάπτυξης και Τροφίμων και τη νέα χρονιά, καταδεικνύουν ότι ο πρωτογενής τομέας καθίσταται ολοένα και περισσότερο βασικός «πυλώνας ανάπτυξης» του τόπου.
Η ελληνική περιφέρεια, ο πρωτογενής τομέας, αλλά και ο δευτερογενής της μεταποίησης των αγροτικών προϊόντων, σε συνέργεια με τον τριτογενή τομέα, του τουρισμού, έχουν ήδη αρχίσει να διαδραματίζουν καθοριστικό ρόλο στο νέο αναπτυξιακό πρότυπο που η χώρα μας πρέπει να υιοθετήσει, προκειμένου η ελληνική οικονομία να οδηγηθεί σε βιώσιμη και σταθερή αναπτυξιακή τροχιά.",http://minagric.gr/index.php/el/the-ministry-2/grafeiotypou/sinentefxeis/2144-dt030214a
63,"Σημεία Συνέντευξης Υπουργού ΥπΑΑΤ, κ. Αθανάσιου Τσαυτάρη, στο Ρ/Σ ΒΗΜΑ FM και στο Δημοσιογράφο Δημήτρη Τάκη",2/2/2014,Αθανάσιος Τσαυτάρης,"Για την Διεθνή Έκθεση Agrotica

ΔΗΜΟΣΙΟΓΡΑΦΟΣ : Στην άλλη άκρη της τηλεφωνικής μας γραμμής είναι ο Υπουργός κ. Αθανάσιος Τσαυτάρης που βρίσκεται στη Θεσσαλονίκη στην έκθεση Agrotica που μάθαμε ότι φέτος «σκίζει» κι έχει επισκεψιμότητα 200% σε σχέση με το 2012. Κύριε Υπουργέ, αυτό σημαίνει ότι ανακαλύπτουμε σιγά σιγά τον αγροτικό τομέα και την αγροτική οικονομία ή είναι συγκυριακό το φαινόμενο;

ΥΠΟΥΡΓΟΣ : Όχι καθόλου, ήταν μια μεγάλη έκπληξη για όλους παρότι βλέπαμε αυτή την τάση επιστροφής των ανθρώπων και ιδιαίτερα των νέων προς την παραγωγή, ιδιαίτερα τη φυτική παραγωγή, τα θερμοκήπια, την κτηνοτροφία, τη μεταποιητική βιομηχανία τροφίμων, τη διακίνηση, αλλά δεν πιστεύαμε ότι αυτό είναι σε τόσο μεγάλο βαθμό. Υπάρχει πάρα πολύ μεγάλο ενδιαφέρον, γίνονται συνέχεια πολλές ημερίδες, συζητήσεις σε ιδιαίτερα θέματα κι εμείς οργανώσαμε αρκετά, σήμερα μάλιστα στις 11 π.μ. και να μου επιτρέψετε να το πω, επειδή η Θεσσαλονίκη φέτος είναι Ευρωπαϊκή Πρωτεύουσα Νεολαίας, οργανώνουμε στο Βελλίδειο μια πολύ μεγάλη εκδήλωση για τη νεανική επιχειρηματικότητα στον αγροτικό τομέα, όπου όχι μόνο θα περιγραφούν οι δυνατότητες αλλά θα μιλήσουν και μια σειρά νέων που το προσπάθησαν και το κατάφεραν. Θα πουν και τη δικιά τους εμπειρία, τις δυσκολίες που αντιμετώπισαν, πως βοηθήθηκαν, πως τα κατάφεραν κλπ.

Για τους Νέους Αγρότες

ΔΗΜΟΣΙΟΓΡΑΦΟΣ : Το μεγάλο στοίχημα έτσι κι αλλιώς είναι να μπουν οι νέοι άνθρωποι στην αγροτική οικονομία και να φέρουν και τις νέες ιδέες που έχουν έτσι ώστε να κάνουν και την αγροτική ανάπτυξη ελκυστική αλλά και να φύγει και η απαξίωση που υπήρχε τα προηγούμενα χρόνια για το αγροτικό επάγγελμα.

ΥΠΟΥΡΓΟΣ : Αυτό είναι το πιο σημαντικό γιατί όλοι αυτοί έρχονται από επιλογή τους. Θέλουν να βάλουν το μεράκι τους. Να κάνω και μια ιδιαίτερη μνεία στα νέα μορφωμένα παιδιά. Έχουμε παιδιά μορφωμένα με μεταπτυχιακά και διδακτορικά και μιλώ και με την ιδιότητα του Καθηγητή, και είναι κρίμα να «χαθεί αυτός ο ανθός» και να τον προσφέρουμε έτοιμο στο εξωτερικό.

ΔΗΜΟΣΙΟΓΡΑΦΟΣ : Να πούμε ότι είστε στη Θεσσαλονίκη από την Παρασκευή και γι αυτό σας «πήρε κι εσάς η μπάλα» με τους Υπουργούς που έλειπαν από τη Βουλή. Αν και είχατε ειδοποιήσει, φταίει η Βουλή που δε μας το είπε. Εγώ ξέρω ότι είστε από τους Υπουργούς που δε λείπετε ποτέ. Το έχω πει πολλές φορές ότι είστε ίσως ο καλύτερος Υπουργός που έχει περάσει ποτέ από αυτό το Υπουργείο για τον απλό λόγο και μόνο γιατί ξέρετε το αντικείμενο και ίσως σ΄ αυτή τη Χώρα που η αγροτική οικονομία και γενικά ο αγροτικός τομέας θα έπρεπε να είναι από τα μεγάλα όπλα για το μέλλον, ίσως θα έπρεπε να σκεφτούμε ο Υπουργός Αγροτικής Ανάπτυξης και Τροφίμων να είναι μια πιο μόνιμη επιλογή μιας Κυβέρνησης.

Σ΄ αυτή την εκδήλωση βλέπω ότι θα βραβεύσετε νέους ανθρώπους. Θα δώσετε βραβείο στον κύριο Χρήστο Παναγιωτίδη που αναδείχθηκε ο καλύτερος αγρότης για το 2013, αλλά και σ΄ άλλους νέους ανθρώπους που τα προηγούμενα χρόνια να μην είχαν και τόσο σχέση με τη γεωργία, όπως ο κ. Θανάσης Βακάλης από τη Θεσσαλία που εμπνεύστηκε το «Θες Γάλα» που έχει μια καινούργια φιλοσοφία για τους συνεταιρισμούς που είναι μακριά από τη «λαμογιά» και την «κλεψιά» που επικράτησε τα προηγούμενα χρόνια

ΥΠΟΥΡΓΟΣ: Δε μπορείτε να φανταστείτε και εκπλήσσομαι κι εγώ με την ευρηματικότητα των νέων μυαλών. Δηλαδή, πόσο ξεφεύγουν από τα κλασσικά όρια και πόσο τους θαυμάζω για τις ιδέες και τις προτάσεις τους και ίσως εκεί είναι και το στοίχημα της Πολιτείας. Να λειτουργήσει σαν καταλύτης.

ΔΗΜΟΣΙΟΓΡΑΦΟΣ : Έχει πέσει ο σπόρος για τη νέα γενιά που θέλει να ασχοληθεί με την αγροτική παραγωγή;

ΥΠΟΥΡΓΟΣ : Βέβαια και το βλέπω, γιατί καθημερινά μιλώ με τέτοιους ανθρώπους. Εγώ, ξέρετε, γυρίζω συνεχώς στην Περιφέρεια. Βλέπω τους ανθρώπους. Κάθε Περιφέρεια έχει τις ιδιαιτερότητες της. Εδώ στην Agrotica ήρθαν χιλιάδες άνθρωποι με ιδέες, προτάσεις, για να τις συζητήσουμε. Αυτό για εμάς και για όλη την Ευρώπη, που έχει ένα μεγάλο διαρθρωτικό πρόβλημα αυτή τη στιγμή είναι πολύ καλό. Κάποιοι νομίζουν ότι το πρόβλημα θα είναι το νερό, η ακριβή ενέργεια, όχι. Αυτή τη στιγμή το πιο σημαντικό διαρθρωτικό πρόβλημα, της Ευρωπαϊκής γεωργίας και κατ΄ επέκταση και της Ελληνικής, είναι η δημογραφική γήρανση του πληθυσμού της υπαίθρου και των αγροτών.

Το σπουδαίο είναι ότι το ενδιαφέρον δεν είναι μόνο από ανθρώπους που έμειναν χωρίς δουλειά, αλλά και από ανθρώπους που δουλεύουν και δεν τους ικανοποιεί πια το επάγγελμα τους. Έχουν ανάγκη από δημιουργικότητα και μεράκι. Βλέπεις ότι θέλουν να γυρίσουν στα χωριά με την οικογένεια τους και κυρίως αυτοί που έχουν κάπου να πατήσουν, σε κάποιο χωράφι που τους άφησε ο παππούς ή ο πατέρας τους. Το πιο σημαντικό είναι ότι βλέπω και σοβαρούς επιχειρηματίες που θέλουν να γυρίσουν και σ΄ αυτό τον τομέα.

Για τα farmers markets

ΔΗΜΟΣΙΟΓΡΑΦΟΣ : Μια και πριν από λίγο είχατε αναφέρει και τη δημιουργία των περίφημων «Farmers Markets» στην Αμερική, ένα παράδειγμα τέτοιο είναι και ο κ. Δημήτρης Κουτσολιούτσος που άφησε τα Folli Follie και έχει φτιάξει τώρα το «Γίνε Αγρότης» που είναι κάτι καινούργιο και πρωτοποριακό για την Ελλάδα.

ΥΠΟΥΡΓΟΣ : Ναι τον γνωρίζω. Διάβαζα τη συνέντευξη του στην εφημερίδα και στην τελευταία παράγραφο έλεγε ότι «όταν ο Τσαυτάρης μίλησε για farmers markets εμάς μας ενέπνευσε». Αυτό δεν είναι κάτι, για έναν Υπουργό να το ακούει;

ΔΗΜΟΣΙΟΓΡΑΦΟΣ : Είναι κάτι γιατί εσείς το ξέρατε. Είχατε την έμπνευση, έχετε εμπειρίες και ανοιχτά μάτια. Γι αυτό σας είπα ότι σ΄ αυτή τη θέση πρέπει να είναι άνθρωποι που ξέρουν το αντικείμενο.

ΥΠΟΥΡΓΟΣ : Ότι μας ζητάνε οι αγρότες και μπορούμε να τους βοηθήσουμε το κάνουμε. Για παράδειγμα, φτιάξαμε το μητρώο των εμπόρων αγροτικών προϊόντων, για να σταματήσει αυτή η ιστορία με τις πλαστές επιταγές όπου ο κάθε τελευταίος πήγαινε κι αγόραζε τα προϊόντα του αγρότη, που ήταν ο ιδρώτας μιας χρονιάς, του έδινε μια επιταγή χωρίς αντίκρισμα και ψάχνανε μετά να τον βρουν. Αυτό τα ξεκαθάρισε όλα.

ΔΗΜΟΣΙΟΓΡΑΦΟΣ : Σ΄ αυτό το farmers market στο Κρυονέρι είναι παραγωγοί που έχουν μόνο βιολογικά προϊόντα σε πάρα πολύ καλές τιμές. Και πρέπει να σας πω ότι αν και είναι μακριά από την Αθήνα, εχθές ήταν γεμάτη από κόσμο που ήρθε για να δει το όλο πείραμα και να ψωνίσει.

ΥΠΟΥΡΓΟΣ : Δεν φώναζαν όλοι να κλείσει η ψαλίδα μεταξύ του παραγωγού και του εμπόρου; Να φύγουν οι 2-3 ενδιάμεσοι που πήγαιναν επάνω την τιμή; Με τον τρόπο αυτό και ο ίδιος ο αγρότης μπορεί να πάρει κάποια λεπτά παραπάνω και ο καταναλωτής να βρει κάτι φθηνότερο.

Για τις αγροτικές κινητοποιήσεις

ΔΗΜΟΣΙΟΓΡΑΦΟΣ : Αυτά είναι τα καλά που είπαμε. Υπάρχουν και κάποια θέματα δύσκολα, όπως οι αγροτικές κινητοποιήσεις και η ιστορία με το γάλα. Η προηγούμενη ρύθμιση βρήκε κι εσάς και τον κ. Χαρακόπουλο αντίθετους. Τώρα λέγεται ότι το Μέγαρο Μαξίμου έχει καταλήξει σε μια ρύθμιση.

ΥΠΟΥΡΓΟΣ : Όσον αφορά στους αγρότες πιστεύω ότι το διαχειριζόμεθα, γιατί είναι ένα νέο εργαλείο η τήρηση των βιβλίων εσόδων-εξόδων. Την τήρηση τη θέλουν οι σωστοί αγρότες. Περίπου 100.000 αγρότες τηρούν βιβλία εσόδων-εξόδων. Το μέτρο αυτό επεκτείνεται γιατί λύνει πάρα πολλά προβλήματα. Πρώτα πρώτα τελειώνουμε με τα εικονικά τιμολόγια. Αν κάποιος αυτό που θα πουλήσει θα το βάλει στα έσοδα του θα το σκεφτεί τρεις φορές να είναι ψεύτικο. Εμείς θα είμαστε με αυτόν που νοιάζεται πώς θα αρπάξει μαύρο χρήμα;

ΔΗΜΟΣΙΟΓΡΑΦΟΣ: Όχι βέβαια! Μα αυτοί όμως που κατεβαίνουν αύριο και αντιδρούν με τα μπλόκα τι είναι; Θέλουν μαύρο χρήμα;

ΥΠΟΥΡΓΟΣ: Όχι, εγώ πιστεύω ότι τα ερωτήματα που θέτουν για αυτό το μέτρο – είναι ένα μέτρο που επεκτείνεται τώρα σε πάρα πολλούς – δεν είναι εύκολο κι εδώ πιστεύω ότι το Εθνικής Οικονομίας πρέπει να ακούσει περισσότερο, να μιλήσει κι αυτός είναι και ο δικός μας ρόλος. Εμείς σαν ΥπΑΑΤ πήγαμε επανειλημμένα στο Εθνικής Οικονομίας, πήραμε αγρότες κατά περίπτωση να εξηγήσουν πώς και τι ιδιαιτερότητες έχουν, πήραμε ομάδες αγροτών και συνεταιρισμούς, να σας πω για παράδειγμα, γιατί εγώ τους έχω δει όλους αυτούς τους αγρότες και άμα τη αφίξει μου στην Agrotica το ίδιο βράδυ και την προηγούμενη μέρα είχα δει τους αγρότες με τον κ. Μπούτα, τώρα της ΠΑΣΥ που είναι αυτή τη στιγμή στους δρόμους και κάνουν τις κινητοποιήσεις, όπως επίσης και τους αγρότες άλλων κομμάτων τους έχω δει όλους ακόμη ακόμη και κατά Νομό. 
Λέμε λοιπόν ακούστε τα αιτήματά τους τα οποία τα περισσότερα είναι σωστά και το καλό είναι ότι με το διάλογο, γιατί αυτός ο διάλογος είναι διαρκής, το Εθνικής Οικονομίας διορθώνει αυτά τα θέματα ένα ένα – είπαν λοιπόν ότι ο αγρότης - όπως και ο βιομήχανος έχει μηχανήματα στο εργοστάσιο – έχει κι αυτός ένα τρακτέρ, μια αποθήκη, στα οποία κάθε χρόνο απαξιώνεται η αξία τους. Το δέχτηκε το Εθν. Οικονομίας γιατί είναι σωστό. Άλλο παράδειγμα: Κάνει κάποιος ασφάλιση της σοδειάς του στον ΕΛΓΑ, όταν πάει και δηλώνει την ασφάλιση ο ΕΛΓΑ δε τον πληρώνει αμέσως και μάλιστα πολλοί, λένε, ας πληρωθούν τον Οκτώβριο όταν θα πάρουν τις επιδοτήσεις. Όταν λοιπόν κάνει την ασφάλιση τον Μάιο, τον Ιούνιο, τον Απρίλιο δεν έχει απόδειξη! Τι θα βάλει στα βιβλία εσόδων-εξόδων; στα έξοδά του δεν πρέπει να δεχτεί την ασφάλιση αφού ο ΕΛΓΑ τον δηλώνει ότι ασφαλίστηκε;

ΔΗΜΟΣΙΟΓΡΑΦΟΣ: Άρα για εσάς, κύριε Υπουργέ, ποια είναι τα βασικά αιτήματα;

ΥΠΟΥΡΓΟΣ: Σήμερα, έχουν βάλει ένα όριο που λένε ότι πάνω από 10.000 ευρώ τζίρο θα κάνεις βιβλία, κάτω από 10.000 ευρώ τζίρο δε θα κάνεις, καλείται λοιπόν ο αγρότης Τσαυτάρης να κάνει μια πρόβλεψη αν θα είναι πάνω ή κάτω από 10.000. Για φανταστείτε όμως να κάνω μια πρόβλεψη κάτω από 10 αλλά δε ξέρω όμως πάει η χρονιά μου. Κανείς αγρότης δε μπορεί να προβλέψει. Και αν φτάσω στο 10.200 και φάω ένα γερό πρόστιμο;

ΔΗΜΟΣΙΟΓΡΑΦΟΣ: Άρα;

ΥΠΟΥΡΓΟΣ: Άρα το Εθνικής Οικονομίας σωστά δέχτηκε ένα εύρος, να πει δηλαδή σε κάποιον ότι από 9.000-11.000 να έρθεις σε συγκεκριμένο χρονικό διάστημα να κάνεις τα βιβλία σου.

ΔΗΜΟΣΙΟΓΡΑΦΟΣ: Τα βασικά αιτήματα που δεν έχουν γίνει δεκτά και θα κατέβουν στα μπλόκα από αύριο ποια είναι?

ΥΠΟΥΡΓΟΣ: Το πιο σημαντικό είναι, αυτή την ώρα, που είναι το όριο. Οι αγρότες λένε ότι το όριο που είχαν ζητήσει να κάνουν τζίρο, ώστε να έχουν βιβλία, είναι 30.000 ευρώ – το Εθνικής Οικονομίας είπε 10.000 εμείς προτείναμε μια ενδιάμεση λύση που προσπαθούσε να συγκεράσει τις δύο απόψεις να πάνε στις 20.000 ευρώ με το σκεπτικό ότι το σύστημα είναι καινούργιο στους πολλούς – όσο πιο απλό και όσο λιγότεροι μπουν στην αρχή τόσο πιο εύκολα θα εφαρμοστεί. Αν αργότερα σε ένα χρόνο δούμε ότι μπαίνουν λίγοι τότε ίσως και να γίνει 15.000 ευρώ.

ΔΗΜΟΣΙΟΓΡΑΦΟΣ: Πιστεύετε ότι θα αλλάξετε στον κ. Στουρνάρα άποψη;

ΥΠΟΥΡΓΟΣ: Ο διάλογος είναι διαρκής, τίποτα δεν αποκλείεται, θα το ζυγίσουν στο Εθνικής Οικονομίας και θα δούμε.

ΔΗΜΟΣΙΟΓΡΑΦΟΣ: Θα ξανασυναντηθείτε εσείς με τον κ. Στουρνάρα;

ΥΠΟΥΡΓΟΣ: Δε σταματάμε ποτέ πιστέψτε με.

ΔΗΜΟΣΙΟΓΡΑΦΟΣ Εσείς εκτιμάτε ότι τα μπλόκα δε θα εξελιχθούν σε κλείσιμο δρόμων;

ΥΠΟΥΡΓΟΣ: Θέλω να πιστεύω ότι και οι αγρότες καταλαβαίνουν τη προσπάθεια που γίνεται – το λένε οι ίδιοι ότι κάνουμε προσπάθειες ως ΥπΑΑΤ να βοηθηθούν – βοηθούμε καταλύοντας αυτό το διάλογο προκειμένου να ενσωματωθεί όσο το δυνατόν εμπειρία γιατί έχουν εμπειρία οι αγρότες στο σύστημα – καταλαβαίνω και τις δυσκολίες στο Εθνικής Οικονομίας. Έχει δεκάδες τέτοια θέματα φορολογικά αυτή την εποχή να διαχειριστεί – ας δείξουμε κατανόηση όλοι! Εφόσον πιστεύουμε ότι το μέτρο είναι σωστό.

Για τη διάρκεια ζωής του φρέσκου γάλακτος

ΔΗΜΟΣΙΟΓΡΑΦΟΣ: Ποια είναι η δική σας προσωπική άποψη για την ρύθμιση που φαίνεται να είναι η τελική για το γάλα, δηλαδή γάλα ημέρας που θα είναι 1,2 ημερών, μικρής παστερίωσης 5 ημερών και υψηλής παστερίωσης 10 ημερών. Σε αυτό το σχήμα τελικά συμφωνείτε ή διαφωνείτε;

ΥΠΟΥΡΓΟΣ: Πρέπει να σας εξηγήσω: στο σούπερ μάρκετ υπάρχει κι ένα ράφι που πωλείται το φρέσκο γάλα. Κι αυτό στην Ελλάδα, την Κύπρο, την Ιταλία δηλαδή στις χώρες του Νότου επιτρέπεται να έχει διάρκεια 5 ημερών. Λίγο πιο πάνω στο Βορρά μπορεί να έχει 8-9 μέρες, στη Σκανδιναβία έχει 11 μέρες, ένεκα των εδαφοκλιματικών συνθηκών και κυρίως ένεκα των παραγωγικών συνθηκών. Το να πει το Υπουργείο Ανάπτυξης ότι το φρέσκο γάλα το βαφτίζω γάλα ημέρας θα είναι καλό για την ντόπια γαλακτοβιομηχανία, αυτό είναι σωστό, εκεί όμως που είναι η διαφορά είναι στο γάλα υψηλής παστερίωσης, αυτό που λέγεται long life, που υπέστη διαφορετική επεξεργασία και πωλείται στο κάτω ράφι, ξέχωρα από τα φρέσκα γάλατα. Δε μπορούμε να το ανεβάσουμε και να το βάλουμε στο φρέσκο γάλα. Δεν μπορεί δηλαδή να βαφτιστεί το long life φρέσκο. Αυτή είναι η διαφορά.

ΔΗΜΟΣΙΟΓΡΑΦΟΣ: Υποτίθεται ότι ο όρος φρέσκο γάλα δεν θα υπάρχει… θα υπάρχει μόνο το μιας ημέρας και το μικρής και υψηλής παστερίωσης.

ΥΠΟΥΡΓΟΣ: Επαναλαμβάνω ότι μπορεί να καταργήσουν τον όρο αλλά όσο πωλούν διαφορετικά, γιατί είναι διαφορετικής ποιότητας γάλατα, όπως και στο τρίτο ράφι πωλείται το αποστειρωμένο, το συμπυκνωμένο γάλα, δε μπορούν όλα να τα βάλουν στην ίδια γραμμή, στο ίδιο ράφι!

ΔΗΜΟΣΙΟΓΡΑΦΟΣ: Θα βρεθεί με αυτή τη ρύθμιση ένα modus vivendi ώστε να περάσει και να είναι ικανοποιημένος και ο ΟΟΣΑ;

ΥΠΟΥΡΓΟΣ: Θέλω να πιστεύω ότι με το διάλογο που γίνεται αυτή τη στιγμή , θα καταλάβει και ο ΟΟΣΑ ορισμένα πράγματα. Πρέπει να καταλάβουν ότι η Ελλάδα έχει συγκεκριμένη διάρθρωση στην παραγωγή της, έχει αυτές τις κλιματικές συνθήκες, ως εκεί μπορούν να πάνε με το φρέσκο, παραπάνω δε μπορούν να πάνε. Πρέπει και ο κόσμος να ξέρει ότι long life γάλα, υψηλής παστερίωσης, δηλαδή σε πολύ μεγαλύτερη κατεργασία με θερμότητα, πωλείται ήδη στην Ελλάδα είτε γιατί έρχεται από το εξωτερικό είτε γιατί φτιάχνεται στην Ελλάδα και μάλιστα δεν είναι και φτηνότερο από το άλλο.",http://minagric.gr/index.php/el/the-ministry-2/grafeiotypou/sinentefxeis/2142-dt020214
64,Συνέντευξη του Αναπληρωτή ΥπΑΑΤ κ. Μάξιμου Χαρακόπουλου στον «Τύπο της Κυριακής»,2/2/2014,Μάξιμος Χαρακόπουλος,"«Η έκθεση του ΟΟΣΑ δεν είναι οι πλάκες του Μωϋσή»

Το μπαλάκι στις μεγάλες αλυσίδες σούπερ μάρκετ ρίχνει ο Αναπληρωτής Υπουργός Αγροτικής Ανάπτυξης και Τροφίμων, κ. Μάξιμος Χαρακόπουλος, για το θέμα της μείωσης της τιμής του φρέσκου γάλακτος, μιλώντας στον «ΤτΚ», και δηλώνει ότι κάθε πρόταση πρέπει να αντιμετωπίζεται με δημιουργική κριτική. Παράλληλα, τάσσεται υπέρ της τήρησης βιβλίων εσόδων-εξόδων και ξεκαθαρίζει ότι το ΥπΑΑΤ έχει προτείνει την αύξηση του ορίου των ακαθάριστων εσόδων στα 20.000 ευρώ, το οποίο και αποτελεί πάγιο αίτημα των αγροτών.

Κύριε Υπουργέ, έχετε ταχθεί εναντίον της πρότασης του ΟΟΣΑ για την επιμήκυνση ζωής του φρέσκου γάλακτος, πρόταση όμως που ενστερνίζεται το Υπουργείο Ανάπτυξης, καθώς όπως υποστηρίζει έτσι θα μειωθεί η τιμή του γάλακτος στο ράφι.

«Κανείς δεν διαφωνεί με τη μείωση των τιμών στο γάλα ή σε οποιοδήποτε άλλο αγαθό. Ιδιαίτερα σε τέτοιες εποχές οικονομικής ανέχειας. Σε κάθε, όμως, πρόταση θα πρέπει να εξετάζουμε τη σχέση κόστους-οφέλους. Αν το κόστος είναι πολύ μεγαλύτερο από το όφελος, ποιος ο λόγος να υιοθετήσεις την πρόταση; Και στη συγκεκριμένη περίπτωση με την επιμήκυνση του χρόνου ζωής του γάλακτος συμβαίνει ακριβώς αυτό. Οι ζημίες που θα υποστεί η ελληνική αγελαδοτροφία, αλλά και όσοι σχετίζονται με αυτόν τον κλάδο, θα είναι ασύγκριτα μεγαλύτερες από την αμφισβητούμενη μείωση στη τιμή που θα έχει το γάλα στο ράφι. Με την προτεινόμενη ρύθμιση, θα κατακλυστούμε από εισαγόμενο γάλα, και αυτό θα είναι το τέλος του Έλληνα αγελαδοτρόφου. Και το όφελος στην καλύτερη περίπτωση θα είναι 5 λεπτά ημερησίως, ή 1,5 ευρώ το μήνα για κάθε οικογένεια, από τη μείωση των επιστροφών ληγμένων. Και μάλιστα όχι σίγουρα. Γιατί η μείωση του κόστους από τα ληγμένα μπορεί να πάει στις τσέπες άλλων και όχι του καταναλωτή».

Κάποιοι θα πουν όμως, ότι και 5 λεπτά μείωση είναι μείωση. Ο καταναλωτής σκέφτεται πρώτα τη τσέπη του και μετά τα συμφέροντα των διαφόρων ομάδων.

«Όπως σας είπα και αυτή η μείωση που αναφέρει η έκθεση του ΟΟΣΑ, του 5%, κανείς δεν διασφαλίζει ότι θα φθάσει στο ράφι. Δείτε τι έγινε πρόσφατα με τη μείωση του ΦΠΑ στην εστίαση. Υπήρξε καθολική μείωση τιμών; Γιατί το γάλα μακράς διάρκειας, σήμερα που μιλάμε, είναι ακριβότερο από το φρέσκο; Και γιατί δεν γίνεται τίποτε για τα περιθώρια κέρδους, που η ίδια η έκθεση του ΟΟΣΑ διαπιστώνει ότι στην Ελλάδα είναι μεγαλύτερα από το μέσο ευρωπαϊκό όρο; Επισημαίνω ότι η διαφορά της τιμής, από τον παραγωγό στο ράφι των σούπερ μάρκετ, είναι στη χώρα μας κατά 35% υψηλότερη από την Ευρώπη».

Εμμένοντας όμως στις αντιρρήσεις σας δεν δημιουργείτε πρόβλημα στις σχέσεις μας με έναν αξιόπιστο διεθνή οργανισμό όπως είναι ο ΟΟΣΑ αλλά και με την Τρόικα;

«Η έκθεση του ΟΟΣΑ, όπως και κάθε πρόταση διεθνούς οργανισμού, δεν είναι οι πλάκες του Μωυσή, τις εντολές των οποίων είμαστε υποχρεωμένοι να υιοθετήσουμε απαρέγκλιτα. Θεωρώ πως ό,τι είναι ωφέλιμο και γόνιμο για την οικονομία μας να το υιοθετήσουμε. Ό,τι όμως δημιουργεί αρνητικές συνέπειες δεν μπορούμε παρά να το απορρίψουμε. Κάθε πρόταση πρέπει να την αντιμετωπίζουμε με δημιουργική κριτική. Εάν το είχαμε κάνει με το πρώτο μνημόνιο και το λάθος με τον πολλαπλασιαστή -που σήμερα όλοι αναγνωρίζουν- δεν θα είχαμε την ύφεση στην οποία έχει βυθιστεί η χώρα».

Η ρύθμιση για τα «κόκκινα» αγροτικά ενυπόθηκα δάνεια αποτελεί ανάσα για τον αγροτικό κόσμο. Μήπως είναι προάγγελος νέων παρεμβάσεων για μέτρα «ανακούφισης» των αγροτών;

«Η ρύθμιση για τα «κόκκινα δάνεια» είναι πράγματι μια μεγάλη ανάσα για χιλιάδες αγρότες σε συνέχεια της προηγούμενης γενναίας ρύθμισης που είχαμε κάνει με την κυβέρνηση Καραμανλή και τη διαγραφή των πανωτοκίων σε 68.000 γεωργούς και κτηνοτρόφους. Όπως γνωρίζετε, η Αγροτική Τράπεζα είχε το προνόμιο να δεσμεύει υπερβολικές υποθήκες για τη διασφάλιση των δανείων της. Για 17.000 δάνεια αγροτών είχαν δεσμευθεί πάνω από 500.000 στρέμματα αγροτικής γης, που κινδύνευαν με πλειστηριασμούς. Επιπλέον με τους τόκους υπερημερίας εκείνης της εποχής, της τάξης του 36%, τα δάνεια έγιναν θηλιά για χιλιάδες παραγωγούς. Με αυτή τη ρύθμιση δεν χαρίζονται δάνεια, αλλά μπαίνει φρένο στους πλειστηριασμούς και δίνεται δυνατότητα διευκόλυνσης στην αποπληρωμή τους. Ουσιαστικά απελευθερώνονται υποθήκες και διαγράφονται τα πανωτόκια. Θεωρώ ότι εφόσον συνεχίσουμε σε έναν δρόμο σταθερότητας και νοικοκυρέματος της οικονομίας θα έχουμε τη δυνατότητα να λάβουμε επιπλέον μέτρα, όχι μόνον για την ανακούφιση των αγροτών αλλά και για την ανάπτυξη της πρωτογενούς παραγωγής».

Τι περιθώρια βελτίωσης υπάρχουν στην εγκύκλιο που αφορά στην τήρηση βιβλίων εσόδων-εξόδων από τους αγρότες; Πάγιο αίτημά τους είναι να αυξηθεί το όριο των ακαθάριστων εσόδων από τα 10.000 ευρώ στα 20.000 ευρώ.

«Γεγονός είναι ότι η εγκύκλιος άργησε να έρθει, παρόλο που εδώ και ένα χρόνο ήταν γνωστή η ένταξη των αγροτών στο καθεστώς των βιβλίων εσόδων-εξόδων. Αυτό αναστάτωσε τους αγρότες καθώς «βομβαρδίστηκαν» από παραφιλολογία, όπως η υπαγωγή τους στον ΟΑΕΕ αντί του ΟΓΑ. Για να βάλουμε, λοιπόν, τα πράγματα στη θέση τους, να ξεκαθαρίσουμε ότι, όπως με διαβεβαίωσε ο Υπουργός Εργασίας, οι αγρότες που τηρούν βιβλία παραμένουν ασφαλισμένοι στον ΟΓΑ. Όσον αφορά τυχόν βελτιώσεις -εμείς ως ΥπΑΑΤ είχαμε προτείνει τις 20.000 ευρώ ως όριο- θα πρέπει οι αρμόδιοι να ξεκαθαρίσουν το τοπίο γρήγορα. Να μην επιτρέψουμε σε «καλοθελητές» να παίξουν παιχνίδια στις πλάτες των αγροτών. Τα βιβλία είναι μια σημαντική μεταρρύθμιση. Είναι ένα εργαλείο καταπολέμησης των «ελληνοποιήσεων» αγροτικών προϊόντων και μείωσης της «ψαλίδας» τιμών από το χωράφι στο ράφι».

Ως Αναπληρωτής Υπουργός του ΥπΑΑΤ που πιστεύετε ότι πρέπει να εστιάσετε τις προσπάθειές σας, δεδομένης και της ελληνικής προεδρίας στην Ε.Ε, για να ευνοηθούν οι Έλληνες αγρότες;

«Οι Έλληνες αγρότες ευνοούνται πραγματικά όταν «χτυπάμε» τα χρόνια προβλήματα της πρωτογενούς παραγωγής, όταν δημιουργούμε τις προϋποθέσεις ανάπτυξής της. Οφείλουμε, λοιπόν, να στηρίξουμε τον υγιή αγροτικό συνεργατισμό, διότι μόνο έτσι μπορεί ο αγρότης να καταστεί ισχυρός κρίκος στην αγροδιατροφική αλυσίδα. Να στηρίξουμε τη σύνδεση της πρωτογενούς με τη δευτερογενή παραγωγή. Η νέα ΚΑΠ στηρίζει και τις δύο αυτές αναγκαίες τομές για την ελληνική γεωργία και κτηνοτροφία, δίνοντας επιπλέον κίνητρα για τις Οργανώσεις Παραγωγών και την καθετοποίηση της παραγωγής. Αλλά και η ηλικιακή ανανέωση του αγροτικού δυναμικού της χώρας, μέσω της εισόδου νέων αγροτών, όπως κάνουμε δίνοντας «πριμ» μέχρι 20.000 ευρώ πρώτης εγκατάστασης σε 8.000 νέους, είναι προαπαιτούμενο για τη συνέχιση και την περαιτέρω αναβάθμιση της παραγωγής μας».",http://minagric.gr/index.php/el/the-ministry-2/grafeiotypou/sinentefxeis/2131-dt300114a
65,"Σημεία συνέντευξης Υπουργού Αγροτικής Ανάπτυξης και Τροφίμων, κ. Αθανάσιου Τσαυτάρη στο Ρ/Σ ΡΑΔΙΟ ΘΕΣΣΑΛΟΝΙΚΗ 94, 5",1/30/2014,Αθανάσιος Τσαυτάρης,"Για τη συμμετοχή του ΥπΑΑΤ στην 25η Agrotica

Δημοσιογράφος: Με μεγάλη χαρά διαπιστώνω ότι στον αγροτικό τομέα βλέπουμε κάποια θετικά βήματα σε ότι αφορά την οικονομία.

Υπουργός: Έχουμε αρκετές τέτοιες δράσεις και εμείς φέτος στην Agrotica συμμετέχουμε με παράλληλες εκδηλώσεις, θα γίνει μια εκδήλωση στο πλαίσιο της Agrotica για τη νεανική επιχειρηματικότητα και την είσοδο των νέων αγροτών σε αυτόν τον τομέα, αλλά και εξαιρετικά περίπτερα του ΥπΑΑΤ και οργανισμών του, για να αναδείξουμε όλη αυτή την προσπάθεια που κάνουμε για την υποστήριξη στον πρωτογενή τομέα. Θα επισκεφθώ και τα farmer market, δηλαδή τις αγορές παραγωγών, που είναι ένας καινούριος θεσμός που στήνεται τώρα, τα οποία θα λειτουργήσουν στην Agrotica.

Για τη φορολόγηση των αγροτών και την τήρηση βιβλίων εσόδων - εξόδων

Δημοσιογράφος: Τώρα ας πάμε στα δύσκολα γιατί την ίδια στιγμή που εσείς ετοιμάζεστε οι αγρότες επιμένουν να σας ετοιμάζουν κινητοποιήσεις, ζητούν πράγματα στα φορολογικά τους τα οποία είναι και δύσκολα βέβαια αλλά είναι μια πραγματικότητα. Δεν τα βρήκατε.

Υπουργός: Έχετε δίκιο σε ότι αφορά το θέμα της τήρησης βιβλίων εσόδων εξόδων έχουν δίκιο σε ότι αφορά την πολυπλοκότητα, την καθυστέρηση στην πληροφόρησή τους, εμείς σαν Υπουργείο το βλέπαμε αυτό και το είπαμε στο Υπουργείο Εθνικής Οικονομίας, γιατί σας θυμίζω ότι το θέμα της φορολογικής πολιτικής είναι θέμα του Υπουργείου Εθνικής Οικονομίας. Είπαμε και στη Γενική Γραμματεία Εσόδων ότι μην νομίσετε ότι η εμπειρία που έχετε από την φορολόγηση άλλων επιχειρήσεων μια βιομηχανία, μια βιοτεχνία ένα κατάστημα λειτουργεί αυτόματα στον τομέα της γεωργίας, έχει ιδιαιτερότητες ο τομέας της γεωργίας σε ό,τι αφορά στη λειτουργία μιας αγροτικής εκμετάλλευσης. Τους είπαμε λοιπόν «Ακούστε πρώτα τους αγρότες που ήδη κρατούν βιβλία εσόδων - εξόδων, λίγοι ξέρουν ότι 100.000 αγρότες αυτοί που είναι πραγματικοί επιχειρηματίες αγρότες κρατούν εδώ και καιρό βιβλία εσόδων - εξόδων, έχουν εμπειρία σε αυτόν τον θεσμό. Ακούστε τους τι σας λένε, ακούστε εμάς του Υπουργείου Γεωργίας έγκαιρα για να μπορέσουν να πληροφορηθούν και οι καινούριοι που θα μπουν στο σύστημα, που είναι και μικρότεροι, απλουστεύστε το σύστημα βάζοντας κάποια όρια, δεν έχει νόημα να παιδεύεσαι με κάποιον που να κρατάει βιβλία εσόδων εξόδων όταν το κόστος της λειτουργίας στο μέλλον θα είναι περισσότερο από όλη αυτή την άσκηση».

Δημοσιογράφος: Σας βλέπω να μην συμφωνείτε δηλαδή στις επιλογές του Υπουργείου Οικονομικών.

Υπουργός: Τρόμαξαν τους αγρότες και λογικό είναι τώρα να τα χάνουν και να λένε πως θα γίνει, θα δούμε, δεν έχουμε πληροφόρηση ακόμα

Δημοσιογράφος: Είναι σαν ν’ ακούω κάποιον άνθρωπο της αντιπολίτευσης στη Βουλή, δεν σας ακούει ο κ. Στουρνάρας, το Υπουργείο Οικονομικών δεν ακούει, διότι άμα φύγει ο άλλος απ’ το χωράφι ή το στάβλο δεν τον ξαναγυρνάς εύκολα.

Υπουργός: Κοιτάξτε. Νομίζω ότι και το Υπουργείο Εθνικής Οικονομίας ακούει. Πρέπει όμως να αναγνωρίσουμε και να τους δώσουμε δίκιο και αυτούς τους ανθρώπους ότι έχουνε να χειριστούν άλλα δέκα τέτοια συστήματα τώρα σε ότι αφορά την φορολόγηση. Δέστε πόσα προβλήματα έχει το Υπουργείο Εθνικής Οικονομίας, με μια σειρά τέτοιων θεμάτων που λογικό είναι να μην τα προλαβαίνει και να μην τα κάνει όλα στην ώρα τους.
Αυτό σας είπα να γίνει απλούστευση των πραγμάτων, είναι και μια μεταβατική χρονιά αυτή ούτως ή άλλως. Αν πραγματικά δούμε ότι αυτό το όριο των 10.000 ευρώ, ας το κάνουμε στις 20.000 ευρώ που ζητήσαμε εμείς σαν Υπουργείο. Δεν αρχίζουμε με το πολύπλοκο, αρχίζουμε με το απλό και το κάνουμε πολυπλοκότερο

Δημοσιογράφος: Κύριε Τσαυτάρη, ένα δευτερόλεπτο γιατί μου κάνει εντύπωση ο τρόπος με τον οποίο με το βαμβάκι «σφάξατε» το θέμα, άρα οι αγρότες έπρεπε να είναι μαζί σας, βλέπω ότι βγάζουν τρακτέρ, τι έχετε να τους πείτε στους αγρότες. Ο Υπουργός με το βαμβάκι θέτει τα ζητήματα απέναντι στο Υπουργείο Οικονομικών, λέει ότι έχουν δίκιο για την πολυπλοκότητα και άλλα ζητήματα, οι αγρότες, τι λέτε στους αγρότες που θα βγάλουν τα τρακτέρ τους και ετοιμάζουν μια διαμαρτυρία το Σάββατο.

Υπουργός: Ζητούν τα βιβλία εσόδων - εξόδων, δεν αρνούνται οι αγρότες ν’ απαντήσουν ό,τι μπορούν το κάνουν. Είναι πολύ απλό και είναι λογικό αυτό που λένε γιατί για παράδειγμα, αφού η εφορία δεν μπορεί, αν δώσουμε τα στοιχεία αν δώσουμε τις πληροφορίες και τις οδηγίες, τις κατευθυντήριες γραμμές 7 Ιανουαρίου, πως είναι δυνατόν στις 9 ή στις 10 να ζητούμε να το έχει εφαρμόσει. Αυτοί είναι χιλιάδες άνθρωποι, πρέπει να πάνε στην εφορία. Οι προηγούμενοι αγρότες που τηρούσαν βιβλία εσόδων-εξόδων στις επαρχιακές πόλεις έχουν μεγάλα προβλήματα.
Να πω κάτι τελευταίο για τα βιβλία εσόδων-εξόδων που είναι ένα σημαντικό εργαλείο, ένας θεσμός. Οι αγρότες το θέλουν γιατί είναι ο μοναδικός τρόπος να γλυτώσουν από τα πλαστά και εικονικά τιμολόγια. Αφού θα τηρούνται βιβλία εσόδων - εξόδων, κάποιος που θα καλλιεργεί ένα στρέμμα ντομάτα; δεν θα μπορεί να δηλώνει ότι παρήγαγε ένα τόνο ντομάτα γιατί θα πρέπει να πουλάει κι ένα τόνο, θα δηλώνει δηλαδή το εισόδημά του από αυτόν τον τόνο. Μέχρι τώρα έλεγε αφενός ότι από αυτό το χωραφάκι έβγαλα 100 τόνους, έδωσα στον έμπορο 100 τόνους και με τον τρόπο αυτό έδωσε στον έμπορο τη δυνατότητα να ελληνοποιήσει 99 τόνους και αφετέρου ο ίδιος ο παραγωγός πήγαινε στην εφορία και έλεγε ότι «εγώ παρήγαγα 100 τόνους ντομάτα και τα πούλησα, να το τιμολόγιο». Αυτό όμως το τιμολόγιο δεν πήγαινε πουθενά σε κανένα εισόδημα και με τον τρόπο αυτό έλεγε «τώρα δώστε μου και 20 εκατ. ευρώ επιστροφή ΦΠΑ». Βλέπαμε κάτι γιαγιάδες στη Στερεά Ελλάδα να είναι «μεγαλοπαραγωγοί» με Καγιέν.

Δημοσιογράφος: Χαίρομαι για το θέμα έτσι όπως το θέτετε αλλά κι από την άλλη δεν έχουν και άδικο αυτοί που βγαίνουν στο δρόμο.

Υπουργός: Δε λέμε ότι έχουν άδικο. Έχουμε κάνει τρεις συσκέψεις στο Υπουργείο Οικονομίας, πήγανε και οι αγρότες και οι ομάδες παραγωγών. Ορισμένοι παραγωγοί λειτουργούν σαν ομάδες. Ακούσατε για την ομάδα ροδακίνου του Βελβενδού, για τις ομάδες γαλακτοπαραγωγών, που έχουν κι άλλο σύστημα. Αυτός δίνει το γάλα στην ομάδα, αυτό προσθέτει λειτουργίες παρακάτω η ομάδα και πολύ αργότερα έρχεται το τιμολόγιο πώλησης.

Για τις κοινοτικές επιδοτήσεις και τη νέα ΚΑΠ

Δημοσιογράφος: Αλλάζει ο τρόπος επιδότησης στο στρέμμα; Τι σημαίνει αυτό πρακτικά; Αν κάποιος έχει στάρι στο στρέμμα του, πως επιδοτείται; Αν κάποιος έχει ελιές;

Υπουργός: Ό,τι γινόταν στο παρελθόν έληξε στο τέλος αυτού του έτους. Με το τέλος του 2013 έληξε η προηγούμενη ΚΑΠ. Από 1-1-2014 άρχισε μια νέα ΚΑΠ. Άλλαξε και ο τρόπος υποστήριξης της γεωργίας. Μια στρατηγική στροφή που έγινε και που με την ερώτηση σας μου δίνεται την ευκαιρία να την τονίσω, σταματάει κάποιος να επιδοτείται αν δεν παράγει. Στο παρελθόν θεωρείτο η επιδότηση συμπλήρωμα του εισοδήματος. Όλος ο κόσμος το ζήταγε αυτό. Φώναζαν για να σταματήσουμε τους «γεωργούς του καναπέ». Υπάρχουν ακόμα εκκρεμότητες στο κανονιστικό πλαίσιο, το εφαρμοστικό, για να πούμε ότι θα πάρει 2 ευρώ το στάρι, 3 ευρώ η ελιά ή 7 ευρώ η τομάτα. Δεν έχουμε φτάσει σ΄ αυτό το σημείο ακόμη. Όταν θα φτάσουμε εκεί θα το πούμε στους αγρότες και θα το αποφασίσουμε μαζί

Δημοσιογράφος: Υπάρχει περίπτωση να αλλάξει το ασφαλιστικό τους;

Υπουργός: Όχι με τίποτα.

Δημοσιογράφος: Με το γάλα τι θα γίνει;

Υπουργός: Έχετε ακούσει τις απόψεις μας και τις δικές μου και του Υπουργείου συνολικά, έχουν ακουστεί και οι απόψεις από το Υπουργείο Ανάπτυξης, θέλω να πιστεύω ότι θα παρθεί η σωστή απόφαση.",http://minagric.gr/index.php/el/the-ministry-2/grafeiotypou/sinentefxeis/2131-dt300114a
66,"Άρθρο του Αναπληρωτή ΥπΑΑΤ, κ. Μάξιμου Χαρακόπουλου με τίτλο «Για την… Τιμή του γάλακτος» δημοσιεύθηκε στην εφημερίδα «Ελευθερία» Λαρίσης",1/29/2014,Μάξιμος Χαρακόπουλος,"Για την… Τιμή του γάλακτος

Του Μάξιμου Χαρακόπουλου

Η ανάγκη για βαθιές μεταρρυθμίσεις στη λειτουργίας της αγοράς είναι αναμφίβολα αδήριτη. Κάθε, όμως, μεταρρύθμιση κρίνεται από το περιεχόμενό της. Το επισημαίνω αυτό διότι η συζήτηση που έχει ανοίξει με αφορμή την έκθεση του ΟΟΣΑ τείνει να ξεστρατίσει σε μια δήθεν αντιπαράθεση «μεταρρυθμιστών» και «αντιμεταρρυθμιστών». Η πραγματικότητα, όμως, είναι πιο σύνθετη από αυτές τις απλοϊκές προσεγγίσεις. Χαρακτηριστικό είναι το παράδειγμα του γάλακτος. Η έκθεση προτείνει την κατάργηση της ένδειξης «φρέσκο», έτσι ώστε να διευκολυνθούν οι εισαγωγές γάλακτος και να μειωθούν οι επιστροφές ληγμένων προϊόντων, προκειμένου να μειωθούν οι τιμές στο ράφι. Είναι, όμως, αυτή η αλήθεια;

Α) Ως προς το επιχείρημα των εισαγωγών φτηνότερου γάλακτος:

 Η ίδια η έκθεση δεν δίνει απάντηση γιατί το γάλα μακράς διάρκειας, για το οποίο κάλλιστα μπορούν να γίνονται εισαγωγές φτηνότερης πρώτης ύλης, είναι σήμερα ακριβότερο από το «φρέσκο»!
Ποιος θα ωφεληθεί από αυτήν την «απελευθέρωση» της αγοράς γάλακτος; Ίσως μόνο όσοι θα μπορούν, με χρονική άνεση να φέρνουν γάλα από άλλες χώρες, χωρίς τούτο να συνεπάγεται, αυτομάτως, μείωση της τιμής του προϊόντος στο ράφι.
Αυτοί που σίγουρα θα ζημιωθούν είναι οι Έλληνες κτηνοτρόφοι, κάτι που και η έκθεση του ΟΟΣΑ συνομολογεί. Η γαλακτοκομική αγελαδοτροφία στην Ελλάδα –ο όρος «συντεχνία» για έναν τόσο παραγωγικό κλάδο της οικονομίας μας είναι ηθικά απαράδεκτος- βρίσκεται ήδη σε δύσκολη θέση. Τα τελευταία χρόνια από 6.000 αγελαδοτρόφους έχουν απομείνει 3.700. Οι ανεξέλεγκτες εισαγωγές θα τους εξοντώσουν, όπως και χιλιάδες άλλους επαγγελματίες και παραγωγούς που συνδέονται με τη γαλακτοκομία.
Στην έκθεση του ΟΟΣΑ, καταγράφεται ως υψηλή η τιμή αγοράς του γάλακτος από τον παραγωγό. Το γεγονός αυτό οφείλεται στις μικρές και διάσπαρτες εκμεταλλεύσεις, το κόστος ενέργειας, χρήματος και ζωοτροφών, αλλά και στο ανάγλυφο της χώρας. Στην πραγματικότητα, όμως, η τιμή του γάλακτος στο ράφι εκτινάσσεται κατά τη διακίνηση και πώλησή του. Η ίδια η έκθεση αναγνωρίζει ότι στην Ελλάδα, η διαφορά ανάμεσα στην τιμή παραγωγού και στην τιμή στο ράφι είναι κατά 35% υψηλότερη σε σχέση με το μέσο όρο των χωρών της ΕΕ!
Αξίζει να σημειωθεί ότι το εμπορικό ισοζύγιο αγροτικών προϊόντων παραμένει για τη χώρα μας εξαιρετικά ελλειμματικό. Το 2012 το συνολικό έλλειμμα ανήλθε σε 1,134 δισεκατομμύρια ευρώ, ενώ για τα γαλακτοκομικά προϊόντα άγγιξε τα 407 εκατομμύρια. Οι αθρόες εισαγωγές γάλακτος είναι βέβαιο ότι θα το εκτοξεύσουν περαιτέρω.
Β) Η έκθεση υπολογίζει το κόστος των επιστροφών ληγμένων στο 5% της τιμής του γάλακτος. Άρα με την επιμήκυνση ευελπιστεί σε μείωση 5-6 λεπτών το λίτρο:

Κατ’ αρχάς κανείς δεν μπορεί να εγγυηθεί ότι η επιμήκυνση θα μηδενίσει τις επιστροφές, ούτε ότι αυτή η μείωση θα περάσει στην τελική τιμή. Οι εταιρείες ή τα σούπερ μάρκετ μπορούν κάλλιστα να καρπωθούν το κέρδος. Η πρόσφατη μείωση στο ΦΠΑ στην εστίαση είναι ένα χαρακτηριστικό παράδειγμα.
Αλλά κι αν ακόμη η μείωση αυτή αποτυπωθεί εξ ολοκλήρου στην τιμή του γάλακτος στο ράφι, θα σημάνει, στην καλύτερη περίπτωση, για μια τετραμελή οικογένεια που καταναλώνει 4 ποτήρια γάλα ημερησίως, εξοικονόμηση 1,5 ευρώ το μήνα. Κανείς δεν μπορεί να έχει αντίρρηση σε ρυθμίσεις που στοχεύουν και στην ελάχιστη ανακούφιση του οικογενειακού προϋπολογισμού, αρκεί, όμως αυτές, να μην έχουν δυσανάλογα αρνητικές παρενέργειες σε παραγωγικούς τομείς, όπως εν προκειμένω στη γαλακτοκομία.
Γ) Τέλος, κάτι που η έκθεση παραγνωρίζει, αλλά οφείλουν να το γνωρίζουν οι καταναλωτές, είναι ότι όσο υψηλότερη θερμική επεξεργασία υφίσταται το γάλα τόσο μειώνεται η θρεπτική του αξία. Σήμερα ως «φρέσκο παστεριωμένο γάλα» ορίζεται το γάλα το οποίο έχει υποβληθεί σε θερμική επεξεργασία 71,7ο C και για 15 δευτερόλεπτα, ενώ το «γάλα υψηλής παστερίωσης» έχει θερμανθεί σε θερμοκρασία 85ο C έως 127ο C. 
Επιπλέον, όπως επισήμανε ο υπουργός, καθηγητής κ. Αθανάσιος Τσαυτάρης, η επιμήκυνση της διάρκειας ζωής του φρέσκου γάλακτος, εγείρει και ζητήματα για τη δημόσια υγεία. 
Θεωρώ, λοιπόν ότι στις συμβουλές των διεθνών οργανισμών θα πρέπει να στεκόμαστε κριτικά. Να δεχθούμε και να εφαρμόσουμε ό,τι είναι χρήσιμο και ευεργετικό για την οικονομία μας. Κανείς δεν θέλει μια οικονομία «σοβιετικού τύπου». Κανείς, όμως, δεν θέλει και μια οικονομία χωρίς πρωτογενή παραγωγή, γιατί σε αυτήν την περίπτωση το «ραντεβού» με την ανάπτυξη θα αργήσει πολύ…",http://minagric.gr/index.php/el/the-ministry-2/grafeiotypou/sinentefxeis/2129-dt290114b
67,"Σημεία Συνέντευξης του Αναπληρωτή ΥπΑΑΤ, κ. Μάξιμου Χαρακόπουλου Στην εκπομπή της Δημόσιας Τηλεόρασης «Πρωινή ενημέρωση»",1/29/2014,Μάξιμος Χαρακόπουλος,"Α. ΕΚΘΕΣΗ ΤΟΥ ΟΟΣΑ ΓΙΑ ΤΟ ΓΑΛΑ
1Η έκθεση του ΟΟΣΑ δεν είναι οι πλάκες του Μωυσέως
«Η έκθεση του ΟΟΣΑ, όπως και κάθε πρόταση διεθνούς οργανισμού, δεν είναι οι πλάκες του Μωυσέως, δεν είναι θέσφατο που πρέπει να το υιοθετήσουμε εκατό τοις εκατό. Ό,τι είναι προς τη σωστή κατεύθυνση, ό,τι είναι ωφέλιμο να το υιοθετήσουμε. Όπου, όμως, υπάρχουν ερωτηματικά ή σκιές ή κρίνουμε ότι δεν βοηθάει, θα πρέπει να έχουμε την παρρησία να το απορρίψουμε. Θα πρέπει, δηλαδή, να βλέπουμε με δημιουργική κριτική τις προτάσεις των διεθνών οργανισμών. Εάν με δημιουργική κριτική αντιμετωπίζαμε και το μνημόνιο και το λάθος, που σήμερα όλοι αναγνωρίζουν για τον πολλαπλασιαστή, ίσως η χώρα να μην βρισκόταν σε τέτοια ύφεση που την ταλανίζει το τελευταίο διάστημα».

Πενιχρή ή και μηδαμινή η μείωση στη τιμή του γάλακτος από τις αλλαγές που προτείνει ο ΟΟΣΑ
«Σε κάθε πρόταση, θα πρέπει να βλέπουμε τη σχέση κόστους-οφέλους. Το κόστος αυτής της πρότασης θα είναι βαρύτατο, θα είναι καταστροφή για την ελληνική αγελαδοτροφία. Ενώ, το όφελος θα είναι αμφίβολο έως πενιχρό. Η έκθεση τι λέει; Ότι έχουμε στην Ελλάδα περισσότερες επιστροφές ληγμένων προϊόντων διότι έχουμε το φρέσκο γάλα των 5 ημερών. Το κόστος αυτό το υπολογίζει στο 5% επί της τιμής του γάλακτος. Άρα, λοιπόν, στην καλύτερη των περιπτώσεων, εάν επιβεβαιωθεί η πρόβλεψη αυτή του ΟΟΣΑ και μηδενιστούν οι επιστροφές ληγμένων προϊόντων, τότε θα έχουμε μια μείωση της τάξεως των 5 λεπτών το λίτρο. Εγώ αμφιβάλλω και για αυτή τη μείωση αν θα την καρπωθεί ο καταναλωτής και δεν θα την καρπωθεί το σούπερ μάρκετ ή η γαλακτοβιομηχανία. Θυμίζω ότι η ανάλογη μείωση του συντελεστή ΦΠΑ στην εστίαση δεν πέρασε πάντα στις τιμές καταναλωτή».

Το γάλα μακράς διάρκειας σήμερα ακριβότερο από το φρέσκο
«Στην πολιτική διαβουλευόμαστε και προσπαθούμε να πείσουμε για την ορθότητα των επιχειρημάτων μας. Η έκθεση υποστηρίζει ότι με την επιμήκυνση θα διευκολυνθούν οι εισαγωγές φθηνότερου γάλακτος από το εξωτερικό και έτσι θα πέσει η τιμή. Η ίδια η έκθεση, όμως, συνομολογεί ότι το μακράς διάρκειας γάλα, όπου κάλλιστα οι γαλακτοβιομηχανίες, τα σούπερ μάρκετ, έχουν τη δυνατότητα εισαγωγών -δεν τους περιορίζει κανένας χρονικός περιορισμός- είναι πιο ακριβό. Παραδόξως, είναι πολύ πιο ακριβό από το φρέσκο! Γιατί, λοιπόν, είναι θέσφατο ότι, εάν επιτρέψουμε τις εισαγωγές, θα μειωθεί η τιμή του φρέσκου γάλακτος; Επιπλέον, οι τιμές στις οποίες αναφέρεται η έκθεση απέχουν από τα σημερινά δεδομένα. Η τιμή παραγωγού στην Ελλάδα, πράγματι, είναι υψηλή για λόγους που έχουμε εξηγήσει κατ’ επανάληψη, λόγω του κόστους παραγωγής, του κόστους του χρήματος, του κόστους της ενέργειας, των μικρών μονάδων που είναι πολυδιασπασμένες».

Οι συνέπειες για την ελληνική αγελαδοτροφία θα είναι καταστροφικές
«Εστιάζουμε τη συζήτηση στο 5% των επιστροφών. Η ίδια η έκθεση λέει ότι η διαφορά στην τιμή από τον παραγωγό στο ράφι των σούπερ μάρκετ, στην Ελλάδα είναι κατά 35% υψηλότερη. Η ίδια η έκθεση λέει ότι τα περιθώρια κέρδους στη λιανική είναι υψηλότερα από το μέσο ευρωπαϊκό όρο. Γι’ αυτά, όμως, δεν ακούω καμιά δημόσια συζήτηση. Όλη η συζήτηση είναι ότι θα πρέπει να φύγει οποιαδήποτε ένδειξη του φρέσκου γάλακτος, να υπάρχει επιμήκυνση στη διάρκεια ζωής του, προκειμένου να μειωθούν οι επιστροφές και να διευκολυνθούν οι εισαγωγές. Οι συνέπειες θα είναι καταστροφικές για την ελληνική αγελαδοτροφία. Η ίδια η έκθεση λέει ότι δεν μπορεί να τις υπολογίσει επακριβώς, μιλά όμως για αγελαδοτροφικές εγκαταστάσεις, οι οποίες θα αναγκαστούν να εξαγοραστούν, θα αναγκαστούν να κλείσουν. Αν η έκθεση δεν το κάνει, εμείς οφείλουμε να το μετρήσουμε, να το υπολογίσουμε, διότι ένας ολόκληρος κόσμος δραστηριοποιείται. Και έχουμε μια αγελαδοτροφία που συρρικνώνεται έτσι και αλλιώς».

Β. ΒΙΒΛΙΑ ΕΣΟΔΩΝ ΕΞΟΔΩΝ ΓΙΑ ΤΟΥΣ ΑΓΡΟΤΕΣ

Τα βιβλία εσόδων-εξόδων κτυπούν ελληνοποιήσεις και υψηλές τιμές
«Η καθιέρωση των βιβλίων εσόδων- εξόδων είναι μια πολύ σημαντική φορολογική μεταρρύθμιση. Για πρώτη φορά οι αγρότες θα φορολογούνται με βάση τα πραγματικά τους εισοδήματα, και αυτό νομίζω ότι είναι δίκαιο. Με αυτή τη φορολογική μεταρρύθμιση, η κυβέρνηση επιδιώκει να χτυπήσει τις παράνομες ελληνοποιήσεις αγροτικών προϊόντων και το άνοιγμα της ψαλίδας ανάμεσα στις τιμές από το χωράφι στο ράφι. Πώς γινόντουσαν μέχρι σήμερα οι ελληνοποιήσεις; Με το δέλεαρ της επιστροφής μεγαλύτερου ΦΠΑ στους αγρότες, πολλοί έμποροι τους έβαζαν στον πειρασμό να σημειώνουν στα τιμολόγια πώλησης των αγροτικών προϊόντων ότι πωλούνε μεγαλύτερες ποσότητες. Έτσι, λοιπόν, μπορούσαν να εμφανίζουν ως ελληνικά εισαγόμενα προϊόντα και να εξαπατούν τον καταναλωτή. Επίσης, πάλι με το δέλεαρ της μεγαλύτερης επιστροφής ΦΠΑ, κάποιοι αγρότες σημείωναν ότι πωλούν σε υψηλότερες τιμές από τις πραγματικές τα προϊόντα τους, κι έτσι νομιμοποιούταν ο μεσάζων να διαθέσει σε ακόμη ακριβότερη τιμή τα προϊόντα στον καταναλωτή. Αυτό πια αντιμετωπίζεται, διότι με τα βιβλία εσόδων- εξόδων, ο αγρότης φορολογείται με βάση τα εισοδήματά του, άρα δεν έχει κίνητρο πια να σημειώνει ότι πουλάει ακριβότερα ή μεγαλύτερες ποσότητες προϊόντων».

Οι καθυστερήσεις στις διευκρινιστικές εγκυκλίους υπονόμευσαν τη μεταρρύθμιση 
«Η σημαντική μεταρρύθμιση, στη φορολόγηση των αγροτών, υπονομεύτηκε σε σημαντικό βαθμό από τις καθυστερήσεις που υπήρξανfoto syn typos290114a 2 στην έκδοση των διευκρινιστικών εγκυκλίων από τους αρμόδιους και έτσι κάποιοι επενδύουν στην κατατρομοκράτηση των αγροτών. Θα έπρεπε να βγει από τη Γενική Γραμματεία Εσόδων πολύ νωρίτερα η διευκρινιστική εγκύκλιος, καθώς ήταν γνωστό ότι εδώ και ένα χρόνο θα αλλάξει το καθεστώς φορολόγησης των αγροτών. Δεν είναι δυνατόν να μπαίνει το νέο έτος, και να μην έχει βγει διευκρινιστική εγκύκλιος. Το ζητούμενο, όμως, δεν είναι να δούμε τι έγινε χτες, το ζητούμενο είναι σήμερα που υπάρχει μια συνεργασία και με τους εκπροσώπους των αγροτών να ληφθούν υπ’ όψιν όλες αυτές οι παρατηρήσεις που διατυπώνονται, προκειμένου να δοθούν οι απαραίτητες διευκρινήσεις».

Με τα βιβλία εσόδων-εξόδων κερδισμένοι θα βγούνε οι αγρότες
«Πρώτον, καλώ τους αγρότες να ρωτήσουν τους συναδέλφους τους που κρατάνε μέχρι σήμερα βιβλία, εάν είναι κερδισμένοι από τα βιβλία που κρατούν ή είναι χαμένοι. Δεύτερον, να τους διαβεβαιώσω, γιατί ήρθα σε επικοινωνία με το Υπουργείο Εργασίας ότι δεν ισχύει η φήμη που διακινούν στα καφενεία κάποιοι ότι όσοι κρατήσουν βιβλία, θα φύγουν από τον ΟΓΑ και θα υπαχθούν στον ΟΑΕΕ. Δεν ισχύει κάτι τέτοιο, είναι ξεκάθαρο. Με τα βιβλία εσόδων- εξόδων, πιστεύω ότι θα βγούνε κερδισμένοι οι αγρότες. Μην δαιμονοποιούμε λοιπόν αυτή τη φορολογική μεταρρύθμιση που επιχειρείται. Από κει και πέρα εάν το όριο δεν θα έπρεπε να είναι 10 και να είναι 20.000 ευρώ, όπως το είχαμε εισηγηθεί εμείς είναι κάτι άλλο. Δεν έχει σημασία να κλαίμε απάνω από το «χυμένο γάλα». Να δούμε τι διευκρινήσεις πρέπει να δοθούν και οι εγκύκλιοι να εκδοθούν γρήγορα, προκειμένου να εφαρμοστεί αυτή η σημαντική φορολογική μεταρρύθμιση».

Γ. ΦΟΡΟΣ ΑΚΙΝΗΤΩΝ

Καθοριστική και ωφέλιμη η παρέμβαση βουλευτών για τον φόρο ακινήτων
«Για τον ενιαίο φόρο ακινήτων έγινε αρκετή συζήτηση, κατέθεσαν και οι βουλευτές ενδιαφέρουσες προτάσεις. Χαίρομαι γιατί αυτή η βουλή νομοθετεί ουσιαστικά με παρατηρήσεις, παρεμβάσεις και προτάσεις των βουλευτών, γίνεται εξαντλητικός διάλογος. Νομίζω ότι ο νόμος όπως ψηφίστηκε δεν έχει καμία σχέση με την αρχική πρόταση. Από κει και πέρα, λόγω της δύσκολης συγκυρίας που περνούμε, καλούνται όλοι ανάλογα με τις δυνάμεις τους να συνεισφέρουν. Οι αγρότες θα πληρώσουν ένα τίμημα της τάξεως 2 ευρώ το στρέμμα. Θυμόσαστε όμως πόσοι συντελεστές υπήρχαν που έφθαναν να περνούν και τα 20 ευρώ το στρέμμα; Νομίζω το τίμημα των 2 ευρώ το στρέμμα, δεν μπορεί να το χαρακτηρίσει κανείς ως υπερφορολόγηση. Μακάρι να μην υπήρχε καθόλου φόρος. Θα συμφωνήσω, να φορολογούνται οι αγρότες μόνο με τα εισοδήματά τους. Η χώρα όμως περνάει μια ιδιαίτερη κατάσταση, είναι εμπερίστατη, όλοι καλούμαστε στις έκτακτες αυτές συνθήκες να συμβάλλουμε».

Δ. ΡΥΘΜΙΣΗ ΓΙΑ ΤΑ ΚΟΚΚΙΝΑ ΔΑΝΕΙΑ

Η ρύθμιση για τα κόκκινα δάνεια είναι συνέχεια της ρύθμισης για τα πανωτόκια της κυβέρνησης Καραμανλή 
«Αναμφίβολα, η ρύθμιση για τα κόκκινα δάνεια είναι γενναία. Δεν μπορεί να διαφωνεί κανείς σε αυτό. Ακόμη και η κριτική που ασκήθηκε από την αντιπολίτευση στη Βουλή, δεν ήταν για την ουσία της υπόθεσης αλλά για τη διαδικασία, για την καθυστέρηση που υπήρχε. Νομίζω ότι ουσιαστικά είναι ένα πολύ σημαντικό βήμα σε συνέχεια της προηγούμενης γενναίας ρύθμισης που είχαμε κάνει με την κυβέρνηση Καραμανλή για τη διαγραφή των πανωτοκίων σε 68.000 αγρότες».

Με τη ρύθμιση μπαίνει φρένο στους πλειστηριασμούς
«Η Αγροτική Τράπεζα είχε το προνόμιο να δεσμεύει υπερβολικές υποθήκες για τη διασφάλιση των δανείων της. Για τα 17.000 αυτά δάνεια αγροτών ήταν δεσμευμένα πάνω από 500.000 στρέμματα αγροτικής γης, χωράφια που κινδύνευαν με πλειστηριασμούς. Με αυτή τη ρύθμιση μπαίνει φρένο στους πλειστηριασμούς και δίνεται μια δυνατότητα διευκόλυνσης στην αποπληρωμή τους. Δηλαδή τι κάνουμε; Απελευθερώνουμε υποθήκες και διαγράφουμε πανωτόκια. Δεν χαρίζονται δάνεια, γιατί ξέρετε υπάρχει μια αντίληψη ότι χαρίζουμε δάνεια στους αγρότες. Δεν χαρίζονται δάνεια στους αγρότες. Αλλά όταν είχαν τόκους υπερημερίας 36% το προηγούμενο διάστημα, το κεφάλαιο έφθανε να είναι το 1/5 ή το 1/7 του δανείου. Είχαμε υπερβολικούς τόκους που καθιστούσαν πια αδύνατη την αποπληρωμή του χρέους. Τώρα, λοιπόν, εάν ένας αγρότης έλαβε 1.000 ευρώ και σύμφωνα με την τράπεζα οφείλει κάτω από 2.000 ευρώ, με 1.200 ευρώ ξεχρεώνει το χρέος του άπαξ σε διάστημα 5 ή 7 ετών. Εάν το χρέος του, τα 1.000 ευρώ έχουν γίνει 5.000, 7.000, θα πληρώσει το διπλάσιο, 2.000 ευρώ και ξεχρεώνει. Ομοίως απελευθερώνονται και οι υποθήκες».",http://minagric.gr/index.php/el/the-ministry-2/grafeiotypou/sinentefxeis/2128-dt290114a
68,"Σημεία συνέντευξης του Υπουργού ΥπΑΑΤ κ. Αθανάσιου Τσαυτάρη στον Τ/Σ MEGA, στην εκπομπή «Κοινωνία Ώρα Mega»",1/28/2014,Αθανάσιος Τσαυτάρης,"Για το αναπτυξιακό πολυνομοσχέδιο του ΥπΑΑΤ και τη σήμανση στα αδέσποτα ζώα

Υπουργός: Σήμερα τα ξημερώματα ολοκληρώθηκε η συζήτηση του νομοσχεδίου του Υπουργείου μας στη Βουλή. Είναι ένα σημαντικό νομοσχέδιο, εισάγει πολλές τομές, καθιερώνει πολλά νέα εργαλεία που θα βοηθήσουν και θα λύσουν πολλά τέτοια προβλήματα. Ένα από τα προβλήματα αυτά είναι και το θέμα του ζωικού κεφαλαίου, είτε αφορά την κτηνοτροφία μας, πρέπει δηλαδή όλα τα ζώα να έχουν σήμανση. Πρέπει να ξέρουμε με ακρίβεια πόσες αγελάδες, πόσα πρόβατα, πόσα άλογα έχουμε, γιατί βλέπουμε να περιρρέει τεράστιο χρήμα με τόσα άλογα και ψάχνουμε να τα βρούμε και δεν υπάρχουν. Και είδατε τα πρόστιμα αυτά στη Θεσσαλία και τις δίκες που έγιναν για φανταστικά άλογα. Το ίδιο ισχύει και για τα ζώα συντροφιάς. Έχουμε ένα μεγάλο πρόβλημα με τα αδέσποτα. Βλέπετε νοσοκομεία, πάρκα, γειτονιές έχουν γεμίσει. Ήρθε και η δύσκολη οικονομική συγκυρία και πάρα πολλοί τα εγκατέλειψαν. Αυτή τη φορά δε θα υπάρχει η έννοια του αδέσποτου. Το ζώο συντροφιάς θα είναι και αυτό σημασμένο και θα είναι συνυφασμένο με τον οικοδεσπότη του.
Δημοσιογράφος: Τι θα πει αυτό δηλαδή; Θα του βάζετε τσιπάκι;
Υπουργός: Βέβαια. Θα σημανθούν όλα ηλεκτρονικά και με τον τρόπο αυτό, αυτός που το έχει σαν ζώο συντροφιάς, μπορεί να το φροντίζει. Το ζώο θα είναι εμβολιασμένο και επιπλέον ο ιδιοκτήτης του δε θα μπορεί να κάνει αναπαραγωγή, είτε να τα πουλάει, είτε να τ’ αφήνει ξανά στο περιβάλλον. 
Δημοσιογράφος: Μα υπήρχε, το 2004 με τους Ολυμπιακούς Αγώνες δεν είχαν περάσει ένα νομοσχέδιο που ήταν καλό νομοσχέδιο αν θυμάμαι καλά; 
Υπουργός: Είχε περάσει, αλλά δεν είχε λύσει αυτή τη σχέση και δεν είχε τις απαγορευτικές εκείνες διατάξεις που αυτός που είχε ένα σκυλάκι μπορούσε να κάνει αναπαραγωγή και είτε να το αφήνει, είτε να το πουλάει. Αυτό θα πρέπει ν’ απαγορευθεί. 
Δημοσιογράφος: Εγώ έχω για παράδειγμα ένα σκύλο, είμαι υποχρεωμένος να του περάσω τσιπάκι. Το τσιπάκι αυτό θα λέει ότι είναι δικός μου σκύλος;
Υπουργός: Βεβαίως, δεν θα υπάρχει αδέσποτος σκύλος. Μπαίνει στη βάση δεδομένων ηλεκτρονικά ανά πάσα στιγμή και όποιος δεν το κάνει θα πληρώνει πρόστιμο. Είναι πάρα πολύ φθηνό. Δε θα είναι πάνω από 20 με 30 ευρώ. Και μάλιστα οι υπηρεσίες μας μπορεί να το βάζουν δωρεάν, μπορεί να το βάζει ο κτηνίατρος, σημασία έχει ότι αμφότεροι και οι υπηρεσίες και οι ιδιώτες κτηνίατροι, θα έχουν την ευχέρεια να έχουν πρόσβαση σε αυτή τη βάση δεδομένων. Και αυτό επίσης ήταν ένα αίτημα των ζωοφιλικών Σωματείων, να επιτραπεί ο εθελοντής κτηνίατρος. Υπάρχουν πάρα πολλοί ζωόφιλοι κτηνίατροι που έρχονται μάλιστα και από το εξωτερικό και θέλουν να στειρώσουν τα ζώα, αν κάποιος θέλει να τα στειρώσει για ν’ αποφύγει αυτό το πρόβλημα της αναπαραγωγής. Θα δείτε όλα τα ζητήματα, μόλις θα γίνει το εφαρμοστικό πλαίσιο.

Για τη ρύθμιση των ενυπόθηκων δανείων των αγροτών

Δημοσιογράφος: Για πείτε μας για τα ενυπόθηκα δάνεια τώρα. Τι κάνετε; Τους χαρίζετε λεφτά;
Υπουργός: Θίγετε ένα σημαντικό θέμα. Όχι, δε χαρίζουμε τίποτα και ο κόσμος πρέπει να το συνειδητοποιήσει αυτό. Στην Ευρώπη ακολουθούμε μια Κοινή Αγροτική Πολιτική. Δε μας επιτρέπεται να δίνουμε λεφτά στους αγρότες γιατί αυτό υποτίθεται δημιουργεί αθέμιτο ανταγωνισμό. 
Ούτως ή άλλως δεν έχουμε τη δυνατότητα σήμερα έτσι όπως είναι τα πράγματα να χαρίσουμε δάνεια. Τι έγινε λοιπόν: Όταν έγινε η ΑΤΕ και πήγε το 80% της Αγροτικής Τράπεζας στην Τράπεζα Πειραιώς, αυτό είχε μαζί του όλα τα εξυπηρετούμενα δάνεια. 20% των δανείων που δε μπορούσαν να εξυπηρετηθούν, αυτά τα βαφτίζετε «κόκκινα δάνεια» εσείς, που έμειναν στον εκκαθαριστή. Δηλαδή έμειναν στο ελληνικό Δημόσιο. Ο εκκαθαριστής είναι άνθρωπος του Δημοσίου. Δεν κάνουμε κάτι που βοηθάει τις Τράπεζες, άκουγα στη Βουλή να λένε ορισμένοι «μα αυτό το πράγμα βοηθάει τις Τράπεζες».
Δεν έχει να κάνει τίποτα ο εκκαθαριστής με τις Τράπεζες. Στον εκκαθαριστή, στο Ελληνικό Δημόσιο έμενε το 20% αυτών των δανείων και μια σειρά άλλων θεμάτων. 
Τι σημαίνει ένα τέτοιο παλιό δάνειο μη εξυπηρετούμενο; Πήρε για παράδειγμα ο Τσαυτάρης ένα δάνειο 1.000 ευρώ να καλλιεργήσει. Άρχισε να το ξεπληρώνει, σας θυμίζω εκείνα τα χρόνια τα επιτόκια ήταν 26%, αν δεν το πλήρωνες ο τόκος επί των ανατοκισμών ήταν 34% κτλ. Έδωσε τα 300 ευρώ για παράδειγμα και έμειναν 700. Ήρθε μια δυσκολία, δε μπόρεσε να συνεχίσει την πληρωμή. Μέσα σε δυο τρία χρόνια τα 700 ευρώ έγιναν 7.000 με όλα αυτά που σας περιγράφω και με τις σημερινές συνθήκες λέει δε μπορεί να το πληρώσει. 
Είχε κι ένα παράλληλο πρόβλημα, να το πω κι αυτό, επειδή η Αγροτική Τράπεζα είχε ατέλεια στις υποθήκες, έβαζε ενυπόθηκα είτε τα κτήματα, τα χωράφια, τα σπίτια του κτλ. κι επειδή δεν πλήρωνε στο Υποθηκοφυλακείο έπαιρνε ένα μεγάλο χωράφι, 10, 20 στρέμματα, 100 και λέει «το βάζω αυτό ενέχυρο γι’ αυτό το δάνειο». Αυτό είχε ως αποτέλεσμα να έχουμε μια υπερυποθήκευση, μισό εκατομμύριο στρέμματα στον εκκαθαριστή τώρα, τα οποία δε μπορεί ο άνθρωπος ούτε να τα δώσει στο παιδί του να τα κληρονομήσει γιατί είναι δεσμευμένα, ούτε μπορεί να τ’ αξιοποιήσει, να πάει σε σχέδια βελτίωσης, να πάει σε προγράμματα της Ευρωπαϊκής Ένωσης, και να πει το παιδί «να, εγώ είμαι νέος αγρότης, αξιοποιώ αυτό το πράγμα». Ή έχει ανάγκη να μεταβιβάσει το ακίνητό του. Δεν του ανήκει. Ανήκει στον εκκαθαριστή. Τι λέμε λοιπόν τώρα: Έχοντας λάβει υπ' όψιν αυτό, ήταν μεγάλο αίτημα και μεγάλη αγωνία και της κυβέρνησης που είπε ότι πρέπει να τους βοηθήσουμε και των ίδιων των ανθρώπων, που μας ζητούν βοήθεια. Γιατί δε μπορούσαν μ’ αυτά τα νούμερα να ξεπληρωθούν τα δάνειά τους. Τι είπαμε; Είπαμε ότι αν πραγματικά ένα δάνειο έφτασε τόσο ψηλά και πήγε 6-7 φορές, το φτάνουμε στο διπλάσιο του αρχικού κεφαλαίου και του λέμε ότι «σου δίνεται η δυνατότητα 5 ή 7 χρόνια για αυτά τα 1.400 ευρώ να κάνεις μια ρύθμιση, θα πληρώνεις όμως κάθε χρόνο 100 ευρώ, έτσι ώστε σε 7 χρόνια να το ξεπληρώσεις». Άρα, σταματάει ο εκκαθαριστής να τα δίνει, να κάνουν κατασχέσεις κτλ., αν δε μπορείς εσύ γιατί έφυγες, δώστο στο παιδί σου. Το παιδί σου είναι υποχρεωμένο να πληρώσει αυτό το ποσό, σαν ενοίκιο του χωραφιού σου ουσιαστικά. Μέχρι το διπλάσιο, εφ' όσον είναι πάνω από τα διπλάσια. Αν είναι κάτω από το διπλάσιο, το πάμε στο 120% του δανείου, ακόμη πιο χαμηλά.
Αμέσως περιορίζεται η υποθήκη σ’ αυτό το ύψος. Άρα λέμε. Πόσο χρειάζεσαι; 1,5 στρέμμα γι’ αυτά τα 700 ή τα 1.000; Ωραία, αυτά είναι υποθηκευμένα. Βρες ένα μικρό κομμάτι..
Αυτό αφορά περίπου 17-18 χιλιάδες αγρότες, μισό εκατομμύριο στρέμματα. Ήταν μια γάγγραινα. Άρα λοιπόν και από την άλλη μεριά αυτή την ώρα δίνεται η ευκαιρία, αφού θα τα πληρώσουν οι άνθρωποι τα δάνεια αυτά, να μαζευτούν τα χρήματα στο Ελληνικό Δημόσιο. Άρα είναι τριπλός ο σκοπός και νομίζω ότι είναι σωστό, γι’ αυτό και το κάνουμε. Και χαιρετίστηκε θετικά.

Για το ζήτημα διάρκεια ζωής του φρέσκου γάλακτος

Δημοσιογράφος: Η εφημερίδα ΕΘΝΟΣ γράφει σήμερα ότι υπάρχει 38% καπέλο στο φρέσκο γάλα. Ο κ. Χατζηδάκης επιμένει ότι πρέπει να επιτραπεί η μεγαλύτερη διάρκεια στο φρέσκο. Εσείς επιμένετε να μη γίνει. 
Υπουργός: Όχι, δεν επιμένουμε, συζητούμε όπως πρέπει να συζητούν οι άνθρωποι και συζητούμε σε πολύ καλό επίπεδο, εγώ σαν επιστήμονας πρώτα και μετά σαν Υπουργός Γεωργίας είχα χρέος να πω τις απόψεις μου. Δηλαδή τι: Θα σας πω με τη μελέτη αυτή του ΟΟΣΑ, η οποία έχει περίπου 300 τέτοια θέματα και λογικό είναι οι άνθρωποι που είναι συνυφασμένοι με την προσπάθεια να ελεγχθούν οι τιμές, να δώσουμε όσο καλύτερα και φθηνότερα προϊόντα στον καταναλωτή, ν’ αγωνιούν και με ποιον τρόπο θα μπορούσε αυτό να μειωθεί. Και πολύ καλά κάνουν και έχουμε χρέος όλοι να τους βοηθήσουμε, κι εγώ μαζί.
Σε ό,τι αφορά όμως ορισμένα προϊόντα, αναφέρετε το γάλα και θα το αναλύσω αυτό, πρέπει να εξηγήσουμε πρώτον, γιατί εμείς έχουμε λίγο ακριβότερο γάλα και γιατί έχουμε αυτή τη διάρκεια γάλακτος στη χώρα μας. Εμείς έχουμε σα φρέσκο γάλα, το γάλα διάρκειας μέχρι 5 ημέρες. Αν δείτε πόσες χώρες έχουν αυτή τη διάρκεια θα δείτε πως την έχει η Ελλάδα, η Κύπρος, η Ιταλία, η Μάλτα, η Πορτογαλία, δηλαδή χώρες του νότου. Πάμε παραπάνω, μια ζώνη πιο πάνω της Αυστρίας έχει 7 κτλ., της Γερμανίας 9 και οι Σκανδιναβοί πάνω έχουν 11.
Όσο πιο βορρά είσαι και έχει κρύο, τόσο πιο μεγάλες δυνατότητες έχεις να μπορέσεις να παράγεις το γάλα σου φρέσκο επειδή είναι κρύο και δεν πολλαπλασιάζονται τα μικρόβια. Όσο πιο νότο, τόσο πιο δύσκολα είναι τα πράγματα.
Ένα δεύτερο πράγμα που μας επηρεάζει εμάς πέραν των κλιματολογικών συνθηκών, είναι οι παραγωγικές συνθήκες. Και αυτό το εξηγώ: Στην Ολλανδία για παράδειγμα, έχει 5-10 μεγάλες κτηνοτροφικές μονάδες, είναι όλες σχεδόν αυτοματοποιημένες, έχουν μάλιστα πολύ φθηνά βοσκοτόπια, δεν είναι τόσο σταβλισμένη η ολλανδική και η γερμανική κτηνοτροφία, όσο νομίζουν. Αξιοποιούν πολύ τα φυσικά τους λιβάδια, γιατί είναι για τις αγελάδες. Εμείς έχουμε λιβάδια αλλά είναι περισσότερο πλαγιές και είναι φρυγανώδεις και ξυλώδεις και είναι περισσότερο για την αιγοπροβατοτροφία μας. Μπορούμε να κάνουμε και κάνουμε τώρα βοσκοτόπια και για τις αγελάδες. Σ’ αυτές λοιπόν τις μεγάλες μονάδες, όπου δε μπαίνουν ούτε χέρια στα αρμέγματα, ούτε γκιούμια, παράγουν 3-4 μεγάλοι όλες τις ποσότητες που χρειάζεται να έρθει και να γεμίσει ένα βυτίο με γάλα, μέσα σε μια ώρα το παίρνει, το πάει στο εργοστάσιο πολύ γρήγορα και μεταποιείται και γυρίζει στα 5-6 μεγάλα σούπερ μάρκετ κατευθείαν..
Εδώ δείτε τι γίνεται: Πρέπει να γυρίζει το φορτηγό με τους μικρούς κτηνοτρόφους που έχουμε, να μαζεύει 50 από έναν παραγωγό, 100 κιλά από έναν άλλον, 10 κιλά από κάποιον άλλον, όλη την ημέρα σε όλα τα μικρά χωριά, να γυρίσει πίσω με 40, με 50 βαθμούς θερμοκρασία ιδιαίτερα το καλοκαίρι, να το μεταποιήσει και ν’ αρχίσει η αντίστροφη πορεία, μέχρις ότου φτάσει πάλι στα μικρά σούπερ μάρκετ. Με βάση τις συνθήκες παραγωγής και τις κλιματολογικές, είναι δύσκολο, δηλαδή είμαστε οριακά να περάσουμε το 5. 
Δημοσιογράφος: Εγώ όμως ως καταναλωτής γιατί να μη μπορώ να το βρω φθηνότερο το γάλα;
Υπουργός: Μπορείτε να το βρείτε, αυτό είναι το τρίτο θέμα που ήθελα να πω, ότι τέτοιο γάλα από τις χώρες του βορρά έρχεται στη χώρα μας και έρχεται χάρις στην υψηλή παστερίωση που κάνουμε. Και μάλιστα δεν είναι και φθηνότερο. Πολλοί το προτιμούν ιδιαίτερα στα νησιά, διότι δεν προλαβαίνει να γίνει άλλη διαδικασία. Δεν είναι όμως και φθηνότερο. Λέω ότι άρα, να, αφού μπορούμε να φέρουμε τέτοιο γάλα και έρχεται, γιατί αυτό να το αλλοιώσουμε; Κι έχουμε κι ένα κόστος.. 
Δημοσιογράφος: Ο ανταγωνισμός θα το κάνει φθηνότερο Υπουργέ. 
Υπουργός: Έχουμε κι ένα κόστος παραγωγής ψηλότερο εμείς. Έχουμε υψηλότερη ενέργεια, έχουμε υψηλότερο πετρέλαιο γι’ αυτά τα φορτηγά που θα γυρίζουν να το μαζέψουν, έχουμε υψηλότερο αέριο.. 
Δημοσιογράφος: Του Τσαυτάρη η γνώμη φαίνεται ότι περνάει ή του Χατζηδάκη;
Υπουργός: Δεν είναι θέμα γνώμης, καθίσαμε σ’ ένα τραπέζι όλοι… Δεν αποφασίσαμε, είπαμε τις απόψεις όλοι, τεκμηριώσαμε… 
Δημοσιογράφος: Και ποιος θα πάρει την απόφαση τώρα;
Υπουργός: Θα την πάρουν ο Πρωθυπουργός μαζί με τον κ. Βενιζέλο. Δεν είναι μόνο το γάλα, είναι 300 θέματα. Είμαι σίγουρος ότι μ’ αυτή την τεκμηρίωση που κάνουμε, αν την παρουσιάσουν και στους ανθρώπους του ΟΟΣΑ θα καταλάβουν ότι σε μερικά πράγματα μπορούν και είναι εφικτό και θα είναι προς όφελος της χώρας μας να τα εφαρμόσουμε, σε κάποια άλλα με την τεκμηρίωση που λένε, θα δεχθούν και αυτοί ότι αυτό είναι ανέφικτο. Δε θέλω να δίνεται ένας προσωπικός τόνος σ’ αυτό το θέμα. Δεν έχω τίποτε εγώ με τον κ. Χατζηδάκη. Δεν είναι στη φύση μου τέτοιες αντιπαραθέσεις.

Για την τήρηση βιβλίων εσόδων – εξόδων από τους αγρότες

Δημοσιογράφος: Με τα βιβλία των αγροτών συμφωνείτε, διαφωνείτε; Τι γνώμη έχετε, να κρατάνε όλοι οι αγρότες βιβλία με τη διαδικασία αυτή; Απασχολεί πολύ τους αγρότες αυτό Υπουργέ. 
Υπουργός: Και δυσκολεύονται, όπως πραγματικά κάθε ένα νέο μέτρο, πρέπει όμως να πούμε δυο πράγματα σ’ αυτό: Το ένα είναι ότι πολλοί αγρότες τηρούσαν βιβλία εσόδων-εξόδων και τα ήθελαν και πάρα πολλοί ζητούσαν να τηρηθούν κι όλος ο κόσμος. Γιατί; Με τα βιβλία εσόδων εξόδων θα λυθούν δυο τρία πολύ σημαντικά προβλήματα. 
Πρώτον, δε θα υπάρχουν τα εικονικά τιμολόγια όπου κάποιος παράγει έναν τόνο ντομάτα και επειδή ο έμπορος ήθελε να φέρει άλλους 9 από το εξωτερικό, έλεγε στον Καμπουράκη «γράψε ότι μου πούλησες 10». 
Ο Καμπουράκης δεν είχε κανένα πρόβλημα, θα έπαιρνε πολύ περισσότερη επιστροφή ΦΠΑ γιατί μόνο αυτό ένοιαζε το τιμολόγιο, μετά δεν είχε κάποια αξία και λες «ωραία, θα γράψω 10 και με τον τρόπο αυτό θα πάρω και πολύ περισσότερο ΦΠΑ». Ή «αγόρασα τη ντομάτα σου 1 ευρώ, γράψε 2» και με τον τρόπο αυτό πήγαινε στο σούπερ μάρκετ ο έμπορος και στον κόσμο κι έλεγε «2 την αγόρασα, 3 πρέπει να την πουλήσω». 
Κι ο άλλος που δεν το έκανε αυτό έλεγε «πώς είναι δυνατό να φεύγει από μένα 1 και να φτάνει στο σούπερ μάρκετ 3;». Αυτά θα λυθούν. Διότι τώρα ο Καμπουράκης θα το πάρει αυτό το τιμολόγιο που είπε ότι παρήγαγε 10 τόνους και πήρε από εκεί 100.000, θα του πουν «τόσο εισόδημα είχες, φορολογία». Άρα λοιπόν θα λήξει αυτό το θέμα με τα πλαστά τιμολόγια. Γι’ αυτό και το ζητούν. Θα λήξουν οι ελληνοποιήσεις. Θα μπορεί ο ίδιος ο αγρότης να πει «κοίταξε να δεις, αυτά είναι τα εισοδήματά μου, δείτε τα έσοδα, δείτε και τα έξοδα». Και θα δείτε ότι στις περισσότερες φορές ζορίζονται οι άνθρωποι και θα δείτε, θα είναι στο μηδέν..
Δημοσιογράφος: Ο κτηνοτρόφος ή ο αγρότης ο μεγάλος που έχει ας πούμε στον κάμπο 100 στρέμματα, 200, 300, 500, κάτω στην Κρήτη ή σε κάποια νησιά που είναι μικρές οι ιδιοκτησίες, που είναι τσίμα-τσίμα κτλ., μπορεί τώρα ο καθένας, μεγάλοι άνθρωποι να κρατάνε βιβλία; 
Υπουργός: Όχι, γι’ αυτό και μπήκαν όρια. Εμείς και σαν Υπουργείο είπαμε ότι βλέποντας τα δεδομένα ουσιαστικά το 1/3 περίπου είναι σημαντικές εκμεταλλεύσεις που έχουν πάνω από περίπου 10.000- δεν είναι πολύ- να πάει στο 20.000, αν πάει στο 20 θα έπιανε περίπου το 25%, που είναι οι πραγματικές εκμεταλλεύσεις. 
Δημοσιογράφος: Γιατί ετοιμάζονται μπλόκα. Κι είναι αυτά αιτία. Κι όταν μάθουν και για τις μηνιαίες καταστάσεις που πρέπει να υποβάλλουν…
Υπουργός: Σας θυμίζω ότι έχει αποφασισθεί με νόμο πριν από ένα χρόνο, ήξεραν δηλαδή ότι θα έρθει αυτό, εγώ μάλιστα επέμενα και στο Υπουργείο Οικονομικών, γιατί αυτό χειρίζεται τα θέματα της φορολογίας ότι ξέρετε, όσο πιο έγκαιρα κάνουμε αυτή την ενημέρωση στον κόσμο, εξηγήσουμε, ακούσουμε, αυτό που γίνεται τώρα, έχουν γίνει τρεις συσκέψεις, η τελευταία μάλιστα ήταν χτες.
Κάθε φορά που αρχίζει ένας καινούργιος θεσμός, αν πιστεύουμε ότι είναι σωστός, ας δούμε πώς θα τον εφαρμόσουμε, Αν δούμε στην πορεία ότι το 2010 ή το 2015 ήταν χαμηλό ή από τώρα να πουν ότι ξέρεις, για το 2010 είναι πάρα πολύ δύσκολο, βάζει χιλιάδες ανθρώπους, θα κάνει το σύστημα πολύπλοκο, οι ίδιοι δε θα μπορούν να το ελέγξουν. Θα γίνουν και άλλες συζητήσεις για το θέμα αυτό και θέλω να πω σε όλους να δείξουν κατανόηση. Δε θέλει κανένας να ταλαιπωρεί κάποιον. Αν ο θεσμός είναι σωστός και το ζητούν οι ίδιοι οι αγρότες που κάνουν τα βιβλία εσόδων-εξόδων, νομίζω ότι θα ξεκαθαρίσουν πολλά πράγματα κι εμείς θα βοηθήσουμε όσο μπορούμε. 
Υπ' όψιν ότι όσοι είναι μεγάλοι παραγωγοί κάνουν και δήλωση ΟΣΔΕ, για να πάρουν τις επιδοτήσεις τους. Οι ομάδες παραγωγών, το κάνουν κατά ομάδα τώρα. Θα έχουν έναν λογιστή να τα φτιάχνει. Οι Συνεταιρισμοί, να ο ρόλος των υγιών Συνεταιρισμών που προσπαθούμε να τους ξεκαθαρίσουμε. Πιστεύω ότι θα βρούμε έναν τρόπο αν πραγματικά το εργαλείο αυτό είναι σωστό.

Για τις κινητοποιήσεις των αγροτών

Δημοσιογράφος: Φοβάστε ότι θα σας κλείσουν τους δρόμους;
Υπουργός: Ο αγώνας των αγροτών είναι πάντοτε σεβαστός, θέλω να ξέρουν ότι εμείς κάνουμε ό,τι μπορούμε από την πλευρά μας να βοηθήσουμε, αλλά το να κλείσουμε τους δρόμους και να πούμε παραλύει η χώρα μας για άλλες 5-10 μέρες τι κέρδος θα έχουμε; Θα γεμίσουμε περισσότερα λεφτά και θα το κάνουμε ευκολότερα αυτό που θέλουμε; Ή θα είναι χειρότερα;
Πιστεύω ότι η πλειοψηφία των αγροτών και με τις συζητήσεις που γίνονται και με το ότι ακούνε τώρα όλες τις εισηγήσεις που κάνουμε για να δουν πώς θα μπορούσε κατά περίπτωση να βελτιωθεί το σύστημα για να μη φέρει δυσκολίες, πιστεύω ότι το Υπουργείο Εθνικής Οικονομίας θα το ακούσει και θα βρεθεί μια λύση μαζί τους.",http://minagric.gr/index.php/el/the-ministry-2/grafeiotypou/sinentefxeis/2124-dt280114
69,"Άρθρο Υπουργού ΥπΑΑΤ, κ. Αθανάσιου Τσαυτάρη, στην εφημερίδα «Αγγελιοφόρος»",1/27/2014,Αθανάσιος Τσαυτάρης,"«Η γεωργία βάζει, όπως και στο παρελθόν, τα θεμέλια της εθνικής ανασυγκρότησης»

«Η χρονιά που αφήσαμε πίσω μας με τις σημαντικές εξελίξεις για την ελληνική γεωργία, όπως η επιτυχής ολοκλήρωση της προηγούμενης Κοινής Αγροτικής Πολιτικής (ΚΑΠ) τόσο ως προς την υλοποίηση των στόχων, όσο και ως προς την απορροφητικότητα των πόρων, η υλοποίηση της συμφωνίας για τη νέα ΚΑΠ με την οποία εξασφαλίσαμε σημαντικούς πόρους, ύψους περίπου 20 δις €, σε συνδυασμό με τις μεταρρυθμιστικές τομές που ξεκίνησαν και θα συνεχιστούν από το Υπουργείο Αγροτικής Ανάπτυξης και Τροφίμων (ΥπΑΑΤ) και τη νέα χρονιά, καθώς και την ανάληψη της Προεδρίας της Ε.Ε. κατά το πρώτο εξάμηνο του 2014 από τη χώρα μας, καταδεικνύουν ότι ο πρωτογενής τομέας καθίσταται ολοένα και περισσότερο βασικός «πυλώνας ανάπτυξης» του τόπου.
Η ελληνική περιφέρεια, ο πρωτογενής τομέας, αλλά και ο δευτερογενής της μεταποίησης των αγροτικών προϊόντων, σε συνέργεια με τον τριτογενή τομέα του τουρισμού, έχουν ήδη αρχίσει να διαδραματίζουν καθοριστικό ρόλο στο νέο αναπτυξιακό πρότυπο που η χώρα μας πρέπει να υιοθετήσει, προκειμένου η ελληνική οικονομία να οδηγηθεί σε βιώσιμη και σταθερή αναπτυξιακή τροχιά.

Στρατηγική επιλογή: «Η στροφή σε μια γεωργία ποιότητας»
Σε αυτή τη νέα πραγματικότητα που καθημερινά διαμορφώνεται, αποτελεί στρατηγική επιλογή για την ελληνική γεωργία, αλλά και για την Ευρώπη συνολικά, η στροφή από μια γεωργία «ποσοτήτων» και «χαμηλού κόστους» σε μια γεωργία «ποιότητας». Και η χώρα μας με την πληθώρα των παραγωγικών συστημάτων που την διακρίνουν και τη διαίρεση της σε ευρείες ζώνες, όπως ορεινή, πεδινή, νησιωτική κ.α. μπορεί να υπηρετήσει πιστά ένα τέτοιο πρότυπο ποιότητας, προσδίδοντας ακόμα μεγαλύτερη προστιθέμενη αξία στα εξαιρετικά αγροτικά προϊόντα που παράγουμε. Δεν είναι τυχαίο ότι μια μικρή σε γεωγραφική έκταση χώρα, όπως η Ελλάδα διαθέτει ήδη 100 και πλέον αγροτικά προϊόντα καταχωρημένα ως προϊόντα με Προστατευόμενη Ονομασία Προέλευσης (ΠΟΠ) και Προστατευόμενη Γεωγραφική Ένδειξη (ΠΓΕ), γεγονός που το ΥπΑΑΤ ανέδειξε στην πρόσφατη εκδήλωση που διοργάνωσε σε συνεργασία με την Ευρωπαϊκή Επιτροπή με αφορμή την καταχώρηση του ελαιόλαδου Μεσσαράς Κρήτης ως το 100ο ΠΟΠ.

Προκήρυξη ΥπΑΑΤ ύψους 100 εκ. € για επενδύσεις στη μεταποίηση
Από την πρώτη στιγμή υποστηρίξαμε στο ΥπΑΑΤ αυτή τη γεωργία ποιότητας με πιστοποίηση και ιχνηλασιμότητα αξιοποιώντας τα εργαλεία που προσφέρει η επιστήμη και η τεχνολογία σήμερα, αλλά και με επενδύσεις στο νευραλγικό τομέα της μεταποίησης. Ήδη βρίσκεται σε εξέλιξη η νέα προκήρυξη του ΥπΑΑΤ ύψους 100 εκ. €, για υλοποίηση επενδυτικών σχεδίων στο δευτερογενή τομέα της μεταποίησης των αγροτικών προϊόντων. Με τον τρόπο αυτό δημιουργούνται σε όλη την Ελληνική επικράτεια τυροκομεία, οινοποιεία, ελαιοτριβεία, εκτροφεία σαλιγκαριών, μονάδες μεταποίησης αρωματικών φυτών κ.α. προσδίδοντας προστιθέμενη αξία στα αγροτικά μας προϊόντα και προσφέροντας πολύτιμες θέσεις εργασίας σε αυτή τη δύσκολη δημοσιονομική συγκυρία για τον τόπο μας.

Πρωταγωνιστές των εξαγωγών τα ποιοτικά αγροτικά προϊόντα
Οι προσπάθειες και η προσήλωσή μας σε μια γεωργία ποιότητας και εξωστρέφειας έχουν χειροπιαστά αποτελέσματα, καθώς η ελληνική γεωργία καταγράφει τους τελευταίους 18 μήνες πραγματικά εντυπωσιακές επιδόσεις στον τομέα του εμπορικού ισοζυγίου των προϊόντων που παράγει. Τα εξαιρετικά μας αγροτικά προϊόντα, όπως το παρθένο ελαιόλαδο, η τσιπούρα ιχθυοτροφείου, τα λαχανικά, τα τυριά, τα πορτοκάλια, τα καπνά, το ελληνικό βαμβάκι κ.α. αναδεικνύονται σε πραγματικούς «πρωταθλητές» των εξαγωγών μας καταρρίπτοντας το ένα ρεκόρ μετά το άλλο.

Προωθούμε την ένταξη νέων ανθρώπων στη γεωργία – Προκήρυξη νέων αγροτών ύψους 140 εκ. €
Αυτή ακριβώς η γεωργία της ποιότητας και της εξωστρέφειας δεν μπορεί να ευδοκιμήσει χωρίς νέους ανθρώπους, χωρίς νέους αγρότες. Η γεωργία μας μπορεί να τα καταφέρει με λιγότερο νερό, ίσως με λιγότερο λίπασμα και φυτοπροστατευτικές ουσίες ή ακόμα και σε υποβαθμισμένα εδάφη. Δεν υπάρχει όμως γεωργία χωρίς τον ανθρώπινο πόρο, δηλαδή χωρίς τους γεωργούς, όπως δεν υπάρχει κτηνοτροφία χωρίς κτηνοτρόφους και δεν υπάρχει αλιεία χωρίς ψαράδες. Η Ευρώπη λοιπόν, ύστερα και από τη δική μας δυναμική παρέμβαση, αναγνωρίζει το τεράστιο αυτό πρόβλημα του δημογραφικά «γηρασμένου» ανθρώπινου δυναμικού της γεωργίας και την ανάγκη ανανέωσης αυτού, και μέσα από τη νέα ΚΑΠ προβλέπει γενναία χρηματοδότηση σε ποσοστό 2% του εθνικού φακέλου για την ένταξη νέων ανθρώπων στον πρωτογενή τομέα.
Και το ΥπΑΑΤ όμως δρα σαν «καταλύτης» στη παρατηρούμενη τάση επιστροφής των νέων στην ύπαιθρο και στη γεωργία, φαινόμενο που συχνά αποκαλώ «ευλογία» για τον πρωτογενή τομέα και τον τόπο μας γενικότερα. Μόλις πριν από λίγες ημέρες ανακοινώσαμε τη νέα προκήρυξη του Προγράμματος των Νέων Αγροτών, ύψους 140 εκ. € από την οποία αναμένουμε την ένταξη 8.000 και πλέον νέων ανθρώπων στον πρωτογενή τομέα. Η σημασία που δίνουμε στην δραστηριοποίηση ολοένα και περισσότερων νέων στη γεωργία, καταδεικνύεται και από το γεγονός ότι η φετινή συμμετοχή του ΥπΑΑΤ στη διεθνή έκθεση «Agrotica» που διεξάγεται στη Θεσσαλονίκη θα επικεντρωθεί με ειδική εκδήλωση στη νεανική αγροτική επιχειρηματικότητα.

Αναπτυξιακές τομές στο νομοσχέδιο του ΥπΑΑΤ
Αυτή όμως τη γεωργία της ποιότητας, της εξωστρέφειας που προσπαθούμε να εμπλουτίσουμε με νέους ανθρώπους οφείλουμε στο ΥπΑΑΤ να τη «θωρακίσουμε» με ένα ισχυρό νομοθετικό πλαίσιο αλλά και με μεταρρυθμιστικές τομές. Και σε αυτό το πεδίο επιχειρούμε με το πρόσφατο πολυνομοσχέδιο του ΥπΑΑΤ να εισάγουμε καινοτόμους θεσμούς στην ελληνική γεωργία, όπως είναι οι Αγορές Παραγωγών (Farmers’ Markets), τα Πολυαγροκτήματα, τα Κτηνοτροφικά Πάρκα και Ζώνες για την ανάπτυξη της κτηνοτροφίας, ο Κτηνίατρος Εκτροφής, τα Θεσμοφόρια κ.α. ενώ παράλληλα διενεργούνται αναπτυξιακές τομές σε σημαντικά ζητήματα όπως τα ζώα συντροφιάς και τα αδέσποτα, τα λιπάσματα, η για πρώτη φορά συνταγογράφηση των φυτοφαρμάκων κ.α.
Εργαζόμαστε καθημερινά στο ΥπΑΑΤ για να κάνουμε πράξη το όραμα μας για την ελληνική γεωργία. Μια γεωργία που στηρίζεται στο τρίπτυχο ποιότητα, εξωστρέφεια και αειφορία. Μια γεωργία που στοχεύει σε μια οικονομικά βιώσιμη ανάπτυξη με νέους που θα διασφαλίζουν το μέλλον της. Μια γεωργία βασισμένη στη γνώση, στην επιστήμη, στην έξυπνη εξειδίκευση και στην καινοτομία. Μια γεωργία με βασική της προτεραιότητα την ενδυνάμωση των διαρθρωτικών μας πλεονεκτημάτων και την ελάττωση ή ιδανικά την εξάλειψη των διαρθρωτικών μας αδυναμιών.
Αυτή είναι η γεωργία που μας ταιριάζει, αυτή τη γεωργία υπηρετούμε στο ΥπΑΑΤ και αυτό είναι το μέλλον που προσδοκούμε και διαμορφώνουμε για τον αγροτικό τομέα του τόπου μας. Ας μη λησμονούμε ότι, ειδικά σήμερα, το εθνικό περνάει από το παραγωγικό για να έχει η ανασυγκρότηση της χώρας στέρεη βάση και να είναι βιώσιμη».",http://minagric.gr/index.php/el/the-ministry-2/grafeiotypou/sinentefxeis/2123-dt270114
70,"Σημεία Ομιλίας Υπουργού ΥπΑΑΤ, κ. Αθανάσιου Τσαυτάρη στην Ολομέλεια της Βουλής, κατά τη συζήτηση του Πολυνομοσχεδίου του ΥπΑΑΤ",1/23/2014,Αθανάσιος Τσαυτάρης,"  «Με το πολυνομοσχέδιο επιχειρείται η εισαγωγή νέων καινοτόμων θεσμών που 
βοηθούν στην ανάδειξη του πρωτογενούς τομέα»

«Η Κυβέρνηση αποφάσισε να βοηθήσει στην αντιμετώπιση του προβλήματος της υπερυποθήκευσης
και προχωρά στην απομείωση των ‘’κόκκινων δανείων’’»


Το πολυνομοσχέδιο αποτελεί μία σημαντική νομοθετική πρωτοβουλία με αναπτυξιακό χαρακτήρα που αποσκοπεί στην τόνωση του πρωτογενούς τομέα.
Το παρόν νομοσχέδιο είναι αποτέλεσμα μιας δημοκρατικής και ανοικτής διαδικασίας μέσα από μακρά διαβούλευση με τους ενδιαφερόμενους επιχειρηματικούς φορείς και τις ελεγκτικές αρχές.

Στο Α΄μέρος, με τη νέα νομοθετική μας πρόταση: 
Παρεμβαίνουμε ουσιαστικά στους τομείς της υγιεινής και ασφάλειας των τροφίμων και ζωοτροφών, της διαχείρισης των ζωικών υποπροϊόντων και της υγείας και προστασίας των ζώων
Θεσπίζουμε ένα νομοθετικό πλαίσιο που καθιερώνει ένα ενιαίο, αναλογικό, προληπτικό και αποτρεπτικό σύστημα για την επιβολή διοικητικών μέτρων και κυρώσεων στις περιπτώσεις μη συμμόρφωσης με την ενωσιακή και εθνική νομοθεσία στους ανωτέρω τομείς.
Εκσυγχρονίζουμε τον τρόπο παρακολούθησης, ελέγχου και επιβολής κυρώσεων για μία σειρά θεμάτων, με βάση τον οποίο, τόσο οι επιχειρήσεις, όσο και οι ελεγκτικοί μηχανισμοί θα εκτελούν αποτελεσματικά τις υποχρεώσεις τους με διαφάνεια και με το μικρότερο δυνατό κόστος. Εργαστήκαμε συστηματικά για να βοηθήσουμε την αναπτυξιακή προσπάθεια της χώρας και ειδικότερα τον πρωτογενή τομέα, κωδικοποιώντας και απλοποιώντας την νομοθεσία για τα τρόφιμα τις ζωοτροφές και τα ζωικά υποπροϊόντα που αφορούν στον μεγαλύτερο παραγωγικό κλάδο της χώρας ενώ παράλληλα με την εισαγωγή των νέων θεσμών καταργούμε πολλές και δαιδαλώδεις διατάξεις προς όφελος των παραγωγών και των καταναλωτών.
Συγκεντρωποιούμε σε ένα ενιαίο νομοθέτημα, σκόρπιες και μεμονωμένες διατάξεις για τα ανωτέρω θέματα και εναρμονιζόμαστε με την ενωσιακή νομοθεσία και τις μνημονιακές υποχρεώσεις της χώρας.
Ενισχύουμε τη διασφάλιση της δημόσιας υγείας και την προστασία του καταναλωτή από φαινόμενα παραπλάνησης, με την ενδυνάμωση του ρόλου του ΕΦΕΤ που είναι πλέον φορέας του Υπουργείου μας, στον οποίο δίνουμε επιπλέον εργαλεία για να συνεχίσει το έργο που επιτελεί, ένα έργο που έχει αναγνωριστεί από τα όργανα της Ευρωπαϊκής Ένωσης αλλά και χαίρει της εμπιστοσύνης των καταναλωτών.
Παρέχουμε σε όλες τις αρμόδιες υπηρεσίες που είναι επιφορτισμένες με τον επίσημο έλεγχο των τροφίμων, των ζωοτροφών, των ζωικών υποπροϊόντων και της υγείας των ζώων, τα απαραίτητα εκείνα εργαλεία με τα οποία, σε περίπτωση διαπίστωσης παραβάσεων κατά την άσκηση του ελέγχου, μπορούν να επιβάλλουν μέτρα συμμόρφωσης στις επιχειρήσεις με τρόπο ενιαίο και αναλογικό. Με αυτή τη ρύθμιση όποια υπηρεσία και να ασκεί τον έλεγχο εφαρμόζει την ίδια νομοθεσία στο κυρωτικό σύστημα, χωρίς πλέον να υπάρχουν ελλείψεις, ασάφειες και παρερμηνείες. Εκτός αυτού, ορισμένες υπηρεσίες είχαν παρωχημένο και κατακερματισμένο σύστημα επιβολής κυρώσεων το οποίο ήταν δυσλειτουργικό.
Στο Β΄μέρος του νομοσχεδίου περιλαμβάνονται διατάξεις που ρυθμίζουν σημαντικά ζητήματα του κλάδου και εισάγεται μια σειρά βελτιώσεων: 
         ΒΕΛΤΙΩΣΕΙΣ: 

α) η βελτίωση των διαδικασιών παραχώρησης γης σε αγρότες, 
β) ο εκσυγχρονισμός του θεσμικού πλαισίου για τη διακίνηση και την εμπορία των φυτοφαρμάκων, με την εισαγωγή για πρώτη φορά της συνταγής από αρμόδιο επιστήμονα για τη χρήση των φυτοφαρμάκων, ώστε και να μειωθεί η υπερκατανάλωση φαρμάκων από τους αγρότες και να προστατευθεί το περιβάλλον, καθώς και με την εισαγωγή για πρώτη φορά ρυθμίσεων για τα βιολογικά σκευάσματα καταπολέμησης ασθενειών (βιοκτόνα), 
γ) η απλοποίηση έκδοσης αδειών σταύλων για τους κτηνοτρόφους,
δ) η απλοποίηση και επικαιροποίηση της νομοθεσίας εμπορίας και ελέγχου λιπασμάτων,
ε) ο εκσυγχρονισμός θεμάτων που έχουν σχέση με το μητρώο αγροτών, ώστε να διευκολύνεται η άμεση εγγραφή νέων αγροτών και να μπορούν άμεσα να εντάσσονται σε αναπτυξιακά προγράμματα αγροτικής ανάπτυξης,
στ) η λήψη μέτρων για τους αγρότες που έχουν δύο καλλιέργειες στην ίδια χρονιά στην ίδια έκταση, ώστε να καλύπτονται ασφαλιστικά από τον ΕΛΓΑ,
ζ) Η ρύθμιση θεμάτων που έχουν σχέση με την αλιεία στα διεθνή ύδατα,

Παράλληλα, με το πολυνομοσχέδιο του ΥπΑΑΤ επιχειρείται η εισαγωγή νέων καινοτόμων θεσμών που βοηθούν στην παραγωγική και αναπτυξιακή προσπάθεια της χώρας, αλλά και στην ανάδειξη του πρωτογενούς τομέα.
ΘΕΣΜΟΙ – ΤΟΜΕΣ:

α) Ζώα συντροφιάς: κατάργηση εν τοις πράγμασι της έννοιας του αδέσποτου, καταμέτρηση τους με ονοματεπωνυμικά στοιχεία ιδιοκτήτη και μητρώο εύρεσής τους, παύση ανεξέλεγκτης κυκλοφορίας τους, συνδυασμός με τα ληφθέντα μέτρα για τη λύσσα. 
β) Λιπάσματα: διεύρυνση έννοιας σε σχέση με παλιότερα που θεωρούνταν μόνο χημικά, σήμερα νέες ποικιλίες, φυλλόχωμα, βιολογικά, ζωικά κλπ. 
γ) Μητρώο Αγροτών – Μητρώο Αρχηγών Αγροτικών Εκμεταλλεύσεων: Θέσπιση κριτηρίων εισοδηματικών και ασφαλιστικών για την έννοια του κατ’ επάγγελμα αγρότη και της έννοιας του ενεργού αγρότη.
δ) Αγορές Παραγωγών (Farmer’s Markets): Επίτευξη μείωσης του χάσματος μεταξύ της τιμής παραγωγής και της τιμής διάθεσης των αγροτικών προϊόντων, καταπολέμηση της κερδοσκοπίας μέσω της απευθείας πώλησης σε αυτές αγροτικών προϊόντων από τους παραγωγούς, με παράκαμψη κάθε ενδιάμεσης οικονομικής επιβάρυνσης ή άλλης διαμεσολάβησης, ενίσχυση της τοπικής παραγωγής και της τοπικής οικονομίας. 
ε) Πολυλειτουργικά αγροκτήματα: Οριοθέτηση και διάκριση των αγροτουριστικών δραστηριοτήτων καθώς και εξειδίκευση ενός νομοθετικού και κανονιστικού πλαισίου που ν’ αποσαφηνίζει τον όρο «αγρόκτημα» με σκοπό την αγροτικής ανάπτυξη και την ανασυγκρότηση της υπαίθρου.
ζ) Η αναβάθμιση του Μητρώου Εμπόρων Αγροτικών Προϊόντων και η σύνδεση με το Γ.Ε.Μ.Η.
στ) Κτηνίατρος εκτροφής: Για την προστασία της δημόσιας υγείας και της υγείας των ζώων οι φορείς κτηνοτροφικών εκμεταλλεύσεων, φυσικά ή νομικά πρόσωπα, υποχρεούνται, ανάλογα με το μέγεθος της εκμετάλλευσής τους, να χρησιμοποιούν τις υπηρεσίες ιδιώτη κτηνιάτρου της επιλογής τους, ο οποίος ορίζεται ως «Κτηνίατρος εκτροφής».
η) Κτηνοτροφικά πάρκα και ζώνες για την ανάπτυξη της κτηνοτροφίας.
θ) Θεσμοφόρια: αναβίωση αρχαίου θεσμού αναγκαία για τη βελτίωση και ενίσχυση της τοπικής κοινωνίας και οικονομίας και τη δημιουργία προστιθέμενης αξίας στην αγροτική παραγωγή.

Ρύθμιση «κόκκινων δανείων»

Είμαι στην ευχάριστη θέση να σας ανακοινώσω ότι η Κυβέρνηση αποφάσισε να βοηθήσει στην αντιμετώπιση του προβλήματος αυτού που ήταν βασικό αίτημα όλων. Μεγάλη έκταση αγροτικής γης είχε υπερυποθηκευτεί για αξία πολλαπλάσια του ποσού των δανείων που είχαν λάβει οι αγρότες. Για παράδειγμα, αν πούμε ότι ο Τσαυτάρης είναι αγρότης και είχε πάρει ένα δάνειο 1.000 ευρώ, είχε πληρώσει τα 300 και του έμεναν 700 κι επειδή η ΑΤΕ δεν πλήρωνε τέλος για τις υποθήκες, έβαζε ο αγρότης ένα χωράφι που είχε 10-20 στεμμάτων, όπως ξέρετε αυτά τα αγροτεμάχια δεν τεμαχίζονταν, τα έβαζε ενέχυρο. Άρα έχουμε μια γιγάντια υπέρ υποθήκευση των αγροτών στην παλαιά ΑΤΕ. Είναι γύρω στα 500 χιλιάδες στρέμματα. Δεν μπορούσε να το πληρώσει, διογκώνονταν με τόκους υπερημερίας, αυξημένα επιτόκια επί των τόκων και έτσι το υπόλοιπο των 700 ευρώ έχει φτάσει να είναι 2000 – 3000 ευρώ. Τώρα και με τις δυσκολίες αδυνατεί να πληρώσει αυτά τα ποσά. Δεν θέλουμε όμως εμείς αυτό να γίνει αιτία ούτε να χάσει ο αγρότης τα χωράφια του, ποιος θα ήθελε να πάρει αυτό το μισό εκατομμύριο στρέμματα από τον αγρότη από την άλλη μεριά όμως και η Πολιτεία λέει ναι πρέπει να πληρώσεις τα υπόλοιπα 700 ευρώ που μένουν. Εκεί ερχόμαστε να τον διευκολύνουμε. Τώρα απομειώνουμε το έξτρα λίπος των τόκων υπερημερίας, των υψηλών επιτοκίων σ’ ένα ποσό, δοσοποιούνται οι οφειλές των αγροτών, προκειμένου να μπορέσουν να αποπληρώσουν το εναπομείναν μέρος του οφειλομένου δανείου τους με μηνιαίες καταβολές σε βάθος χρόνου, και στην περίπτωση που δεν μπορούν, το μισθώνουν υποχρεωτικά δια του ΟΠΕΚΕΠΕ και το μίσθωμα παγαίνει στη δόση του δανείου.
Μ’ αυτό τον τρόπο περαιώνουμε τους λογαριασμούς του παρελθόντος για τους αγρότες και εξασφαλίζουμε το κλίμα χρηματοπιστωτικής σταθερότητας που έχουν ανάγκη οι αγρότες για να προχωρήσουν στο μέλλον απαλλαγμένοι από τα βάρη του παρελθόντος. Πρέπει να πάμε μπροστά βλέποντας μπροστά.",http://minagric.gr/index.php/el/the-ministry-2/grafeiotypou/sinentefxeis/2120-dt230114a
71,"Άρθρο Υπουργού Αγροτικής Ανάπτυξης και Τροφίμων, κ. Αθανάσιου Τσαυτάρη, για τις προτεραιότητες της ελληνικής Προεδρίας στην εφημερίδα «Ελευθεροτυπία»",1/22/2014,Αθανάσιος Τσαυτάρης,"«Οι τέσσερις στόχοι της ελληνικής Προεδρίας»


«H ανάληψη της προεδρίας της ΕΕ από τη χώρα μας συμπίπτει με την έναρξη της νέας προγραμματικής περιόδου της νέας Κοινής Αγροτικής Πολιτικής 2014 – 2020. Κατά τη διάρκεια της ελληνικής προεδρίας, μεσούσης της δύσκολης οικονομικής συγκυρίας και σε διάστημα λίγων μηνών λόγω της διεξαγωγής των ευρωεκλογών το Μάιο, η Ελλάδα θα κληθεί να προχωρήσει στο εφαρμοστικό πλαίσιο της νέας ΚΑΠ, δηλαδή στους τέσσερις κανονισμούς που διέπουν: πρώτον τις άμεσες ενισχύσεις, δεύτερον το αναπτυξιακό κομμάτι της νέας ΚΑΠ, τρίτον την Κοινή Οργάνωση Αγοράς που φέρνει πολλές αλλαγές στην αλυσίδα της παραγωγικής διαδικασίας σε όλα της τα βήματα και φυσικά τον τέταρτο κανονισμό που είναι ένας οριζόντιος κανονισμός που έχει να κάνει με τον τρόπο διαχείρισης των χρημάτων. 
Το Υπουργείο Αγροτικής Ανάπτυξης & Τροφίμων έχει 4 βασικούς στόχους/κατευθύνσεις στη Γεωργία και Αλιεία, που είναι μοχλοί ευημερίας, ανάπτυξης και δημιουργίας θέσεων εργασίας ενώ παράλληλα, θα υποστηριχθούν κατά την άσκηση της ελληνικής Προεδρίας, τόσο μέσα από την προώθηση φακέλων, όσο και με την οργάνωση εκδηλώσεων/συνεδρίων: ποικιλομορφία, ποιότητα, βιωσιμότητα και εξωστρέφεια.
Οι προαναφερόμενοι στόχοι είναι σημαντικοί για την περαιτέρω ανάπτυξη της Ευρωπαϊκής Γεωργίας και Αλιείας σε ένα παγκόσμιο ανταγωνιστικό περιβάλλον, όπου και τα ελληνικά αγροτικά προϊόντα μπορούν να προωθηθούν και να προτιμηθούν από τον ενημερωμένο καταναλωτή, στηριζόμενα στην ιδιαιτερότητα της ποικιλομορφίας και στην ποιότητα. Η άσκηση βιώσιμης γεωργίας και αλιείας θα εξασφαλίσει καλύτερο μέλλον για τους γεωργούς και τους αλιείς. 
Η προεδρία θα επικεντρωθεί στην ανάπτυξη, την απασχόληση, την κοινωνική συνοχή, στην ανάδειξη της ποικιλομορφίας και της ποιότητας των ευρωπαϊκών αγροτικών προϊόντων καθώς και στη βιωσιμότητα του τομέα και την εξωστρέφεια. Η μετατροπή της ευρωπαϊκής αγροτικής ποικιλομορφίας σε δύναμη θα είναι το βασικό θέμα συζήτησης του άτυπου Συμβουλίου Υπουργών της Αθήνας, στις 4-6 Μαΐου.

Στο πλαίσιο της βιωσιμότητας του τομέα η πλήρης εφαρμογή της νέας ΚΑΠ θα γίνει με την προώθηση των «κατ’ εξουσιοδότηση πράξεων», ώστε οι Ευρωπαίοι γεωργοί να έχουν ένα σταθερό περιβάλλον προγραμματισμού.
Η πρόταση προώθησης των γεωργικών προϊόντων στην εσωτερική αγορά και σε τρίτες χώρες στοχεύει στην ανάδειξη της γνησιότητας των προϊόντων, στην πολιτική ποιότητας, σε μέτρα που ανταποκρίνονται καλύτερα στις διαφορετικές και εξειδικευμένες ανάγκες κάθε αγοράς, καθώς και στην αύξηση εξαγωγών και στην εξωστρέφεια.
Όλες οι πτυχές συνδέονται με την πολιτική ποιότητας της Ευρωπαϊκής Ένωσης και συγκεκριμένα με τη βιολογική γεωργία, όπου η προεδρία θα ανοίξει τη συζήτηση για τη βιολογική παραγωγή και τη σήμανση των βιολογικών προϊόντων και την καθιέρωση Ευρωπαϊκών σημάτων ποιότητας για την τοπική παραγωγή και τα προϊόντα νησιώτικης γεωργίας.
Βελτιώσεις στη λειτουργία βασικών προϊόντων της ΚΟΑ όπως είναι τα φρούτα και το γάλα, με στόχο την ενίσχυση της ανταγωνιστικής θέσης των γεωργών στην εφοδιαστική αλυσίδα μέσα σε μια παγκοσμιοποιημένη αγορά.
Η προώθηση του προγράμματος διανομής γάλακτος, φρούτων, αλλά και άλλων γεωργικών προϊόντων σε μαθητές συμβάλλει στην εκπαίδευση-παρακίνηση των μαθητών προς την κατανάλωση υγιεινών τροφών και την επαφή τους με τους αγρούς.
Στον κτηνιατρικό τομέα και συγκεκριμένα στα γαλακτοκομικά θα επιδιωχθεί η προώθηση κατευθύνσεων για περαιτέρω δράση για τη διαμόρφωση του νέου καθεστώτος στην αγορά των γαλακτοκομικών, μετά το 2015.

Στον φυτοϋγειονομικό τομέα, θα προωθηθούν θέματα που περιλαμβάνονται στο νομοθετικό πακέτο για την υγεία των φυτών και των ζώων, με στόχο μία ασφαλέστερη αγροδιατροφική αλυσίδα και ένα εκσυγχρονισμένο νομικό πλαίσιο.

Στην αλιεία, σε συνέχεια της έγκρισης των δύο βασικών κανονισμών για την αναθεώρηση της Κοινής Αλιευτικής Πολιτικής, θα επιταχύνουμε τις διαδικασίες για την υιοθέτηση του κανονισμού για το Ευρωπαϊκό Ταμείο Θάλασσας και Αλιείας (ΕΤΘΑ), με στόχο την προώθηση της ανάπτυξης και δημιουργίας θέσεων εργασίας.

Η εξέταση της σημαντικής πρότασης κανονισμού για την «απαγόρευση των απορρίψεων» επιδιώκει την καλύτερη χρήση των διαθέσιμων αλιευτικών πόρων και την περιβαλλοντική αειφορία.

Η αντιμετώπιση της παράνομης, λαθραίας και άναρχης αλιείας, σοβαρός κίνδυνος για την εξάντληση των αποθεμάτων και την υποβάθμιση των θαλάσσιων οικοσυστημάτων, θα συνεχιστεί.

Η Διεθνής Διάσκεψη στη Θεσσαλονίκη, με θέμα την «Αλιευτική ικανότητα», (Μάρτιος 2014), έχει στόχο τη συνέχιση των συζητήσεων για τη μείωση της αλιευτικής ικανότητας, σε παγκόσμιο επίπεδο και συμβάλει στην άσκηση βιώσιμης αλιείας, για ένα καλύτερο μέλλον του κλάδου.

Η ελληνική προεδρία αποτελεί μεγάλη πρόκληση και ευκαιρία για τη χώρα μας, αλλά και για το υπουργείο Αγροτικής Ανάπτυξης και Τροφίμων, που καλείται να ανταποκριθεί στο ρόλο του και να προεδρεύσει σε όλη την Ευρώπη για τη γεωργία και την αλιεία, σε μια μεταβατική περίοδο ανάμεσα στη λήξη της προηγούμενης προγραμματικής περιόδου (ΚΑΠ) και στην έναρξη της επόμενης. Επιδιώκουμε μια λιτή, αλλά αποτελεσματική προεδρία. Είναι η επιλογή της χώρας μας και του υπουργείου η παραγωγή, διάθεση και εξαγωγή ποιοτικών προϊόντων αγροτικών προϊόντων και αποτελεί ευκαιρία να αναδείξουμε τώρα - επί της ελληνικής προεδρίας - τα ποικίλα παραγωγικά συστήματα της χώρας μας που στηρίζονται στην ποιότητα και αποτελούν στρατηγικά πλεονεκτήματα της ελληνικής γεωργίας».",http://minagric.gr/index.php/el/the-ministry-2/grafeiotypou/sinentefxeis/2116-arthro-220114-tsautaris
72,"Άρθρο Υπουργού Αγροτικής Ανάπτυξης και Τροφίμων, κ. Αθανάσιου Τσαυτάρη, στην εφημερίδα «Τύπος της Κυριακής»",1/7/2014,Αθανάσιος Τσαυτάρης,"«Τομές για μια βιώσιμη αγροτική ανάπτυξη»

«Με την ανατολή της νέας χρονιάς, τις επιτυχίες της χώρας στο δημοσιονομικό τομέα, και το τέλος των δανεικών, το επιτυχημένο κλείσιμο της προηγούμενης ΚΑΠ ως προς την υλοποίηση των στόχων και την απορροφητικότητα των πόρων (Κανόνας Ν+2), τη συμφωνία για τη νέα ΚΑΠ που εξασφάλισε σημαντικούς πόρους ύψους περίπου 20 δις ευρώ, για τη στήριξη του αγροκτηνοτροφικού τομέα στη χώρα μας, σε συνάρτηση με τις μεταρρυθμιστικές τομές που ξεκίνησαν τη χρονιά που πέρασε και άλλες που αρχίζουν με το ξεκίνημα της νέας χρονιάς, διασφαλίζεται η γρήγορη και βιώσιμη ανάπτυξη του γεωργικού τομέα. Νέοι θεσμοί και διαδικασίες, νέα εργαλεία και καινοτόμα παραγωγικά συστήματα έρχονται να λύσουν χρόνια διαρθρωτικά προβλήματα της γεωργίας και να δώσουν προοπτικές, αξιοποιώντας κατά τον καλύτερο τρόπο τους διαθέσιμους πόρους, προκειμένου να περιορισθούν τα μειονεκτικά μας σημεία και να ενισχυθούν τα στρατηγικά μας πλεονεκτήματα.

Στο πλαίσιο αυτό, υλοποιήσαμε σημαντικές τομές όπως: ο θεσμός του Εγκεκριμένου Εμπόρου που διευκολύνει τις εξαγωγές των οπωροκηπευτικών μας προϊόντων, η διασύνδεση του Μητρώου Εμπόρων Αγροτικών Προϊόντων με το Γενικό Εμπορικό Μητρώο (ΓΕΜΗ), η καθιέρωση του ηλεκτρονικού τιμολογίου και η τήρηση βιβλίων Εσόδων - Εξόδων με τις οποίες αντιμετωπίζουμε χρόνιες παθογένειες, όπως οι ελληνοποιήσεις προϊόντων, ενώ με το θεσμό των farmer’s markets, που για πρώτη φορά καθιερώσαμε, συμβάλλουμε σημαντικά στη μείωση της ψαλίδας των τιμών από το χωράφι στο ράφι. Στηρίζουμε τις «συμπράξεις», τα «clusters» και τη συμβολαιακή γεωργία. Η ψηφιακή εκτίμηση και άμεση επιστροφή του ειδικού φόρου κατανάλωσης πετρελαιοειδών συμβάλλει στην απλοποίηση των γραφειοκρατικών διαδικασιών, αλλά και στην ενίσχυση της ρευστότητας του πρωτογενούς τομέα με την έγκαιρη καταβολή του στους δικαιούχους. Το ΥπΑΑΤ αποτελεί το πλέον ψηφιοποιημένο Υπουργείο γεγονός που συντελεί στη διενέργεια άμεσων και μεγάλου αριθμού ψηφιακών διασταυρωτικών ελέγχων, οι οποίοι διασφαλίζουν τη δίκαιη και ορθή κατανομή των κονδυλίων, εθνικών και κοινοτικών, στη γεωργία μας, αποτρέποντας φαινόμενα αυθαιρεσίας του παρελθόντος. Και το 2014 αλλά και σε όλη τη διάρκεια της επόμενης προγραμματικής περιόδου 2014-2020, αποτελεί για μας προτεραιότητα κάθε ευρώ να «πιάνει τόπο». Παράλληλα, δημιουργούμε το «Αγροτικό Ίντερνετ» που αφορά στην εγκατάσταση μέχρι και το 2015 της λειτουργίας ευρυζωνικής δικτυακής υποδομής σε σχεδόν 5.100 «λευκές» αγροτικές και νησιωτικές περιοχές, οι οποίες αντιστοιχούν περίπου στο 40% της ελληνικής επικράτειας.

Σημαντική μεταρρυθμιστική μας τομή αποτελεί και η δημιουργία του Ταμείου Αγροτικής Επιχειρηματικότητας (ΑΓΡΟΤΙΚΟ Τ.Α.Ε.). Το σημαντικό αυτό χρηματοδοτικό εργαλείο, συνολικού κεφαλαίου 253 εκατ., ενισχύει τη ρευστότητα, την επιχειρηματικότητα και την οικονομική ανάπτυξη σε τοπικό και περιφερειακό επίπεδο.

Με την έμπρακτη υποστήριξη του δευτερογενούς τομέα της μεταποίησης, τόσο μέσα από την προηγούμενη όσο και μέσα και από τη νέα προκήρυξη ύψους 100 εκατ. ευρώ, κάνουμε πράξη τη στροφή από μια γεωργία «χαμηλού κόστους» σε μια γεωργία ποιότητας. Δημιουργούνται και επεκτείνονται τυροκομεία, οινοποιεία, ελαιοτριβεία, εκτροφεία σαλιγκαριών ακόμα και μονάδες μεταποίησης αρωματικών φυτών σε όλη τη χώρα. Στηρίζεται λοιπόν ουσιαστικά και έμπρακτα η γεωργική επιχειρηματικότητα μέσα από τα Σχέδια Βελτίωσης και Μεταποίησης. Μεταποιητικές επιχειρήσεις που μας εντυπωσιάζουν με τον τεχνολογικό εξοπλισμό και τις υποδομές τους, τη δυναμικότητά τους και τον εξωστρεφή τους χαρακτήρα.

Οι προσπάθειες μας έπιασαν τόπο, καθώς τα ποιοτικά αγροτικά μας προϊόντα αναδείχθηκαν και το 2013 σε «πρωταθλητές» των εξαγωγών. Από τα 10 προϊόντα που εξάγει η Ελλάδα από όλες τις κατηγορίες, είτε είναι βιομηχανικά προϊόντα, είτε είναι ορυκτά, τα 5 είναι αγροτικά προϊόντα, όπως είναι τα τυριά, το ελαιόλαδο, το κρασί, τα οπωροκηπευτικά μας. Και αν πάμε και στη 11η θέση των εξαγωγών θα δούμε το ελληνικό βαμβάκι. Και το 2014 λοιπόν, θα υποστηρίξουμε τη γεωργία ποιότητας, τη μεταποίηση και τις εξαγωγές.

Στηρίζουμε την αειφόρο αξιοποίηση των φυσικών εισροών στο γεωργικό τομέα με το βλέμμα στις επερχόμενες κλιματικές αλλαγές, δίνοντας προτεραιότητα στη διαχείριση του νερού, αυτού του τόσου σημαντικού πόρου για τη γεωργία μας που βρίσκεται σε περιορισμό, υλοποιώντας σε όλη τη χώρα σημαντικά εγγειοβελτιωτικά έργα, όπως φράγματα, ταμιευτήρες και λιμνοδεξαμενές. Αξιοποιήσαμε σημαντικές πλουτοπαραγωγικές πηγές του τόπου μας που για χρόνια έμεναν ανεκμετάλλευτες προς όφελος της γεωργίας, δημιουργώντας στη Μακεδονία - Θράκη το μεγαλύτερο πάρκο θερμοκηπιακών καλλιεργειών με χρήση γεωθερμίας.

Και, βέβαια, δεν θα πρέπει να λησμονούμε το παράλληλο νομοθετικό και προγραμματικό έργο για τη νέα ΚΑΠ, τις συνέργειες που έχουμε αναπτύξει με άλλα υπουργεία όπως του Τουρισμού και του Περιβάλλοντος, όπως και την ελληνική προεδρία της Ε.Ε κατά το πρώτο εξάμηνο του έτους.

Η μεγάλη μας ευκαιρία για την ανάπτυξη του πρωτογενούς τομέα είναι ο πλούτος που διαθέτουμε, το εξαιρετικό μας περιβάλλον, η βιοποικιλότητά μας, οι σπόροι, οι παραδοσιακές φυλές των ζώων μας που θα πρέπει να αποτελέσουν τα θεμέλια της παραγωγικής μας διαδικασίας. Ήρθε η ώρα να αξιοποιήσουμε αυτές τις ευκαιρίες και να αναπτυχθούμε. Με αποφασιστικότητα, διεκδικούμε και τολμάμε για ένα καλύτερο παρόν, αλλά και για το μέλλον του αγροτικού τομέα. Ένα μέλλον που αξίζει σε όλους μας και κυρίως στα παιδιά μας».",http://minagric.gr/index.php/el/the-ministry-2/grafeiotypou/sinentefxeis/2076-dt070114
73,"Άρθρο Υπουργού ΥπΑΑΤ, κ. Αθανάσιου Τσαυτάρη, στην εφημερίδα «Το Βήμα της Κυριακής» Ο «λευκός χρυσός» της ελληνικής γης",12/23/2013,Αθανάσιος Τσαυτάρης,"Ο «λευκός χρυσός» της ελληνικής γης

«Αρκετοί βιάστηκαν να προβλέψουν ότι ένεκα της οικονομικής κρίσης και των πραγματικών δυσκολιών που βιώνει η γεωργία του τόπου μας, οι γεωργοί εγκαταλείπουν τα χωράφια τους γιατί αδυνατούν πλέον να τα καλλιεργήσουν. Ευτυχώς όμως οι αγρότες μας, μεταξύ των οποίων και οι βαμβακοπαραγωγοί, με το μεράκι και τον ιδρώτα τους για άλλη μια φορά τους διέψευσαν. Τα στοιχεία αποδεικνύουν ότι η φετινή ήταν μια από τις καλύτερες χρονιές για τους Έλληνες βαμβακοπαραγωγούς. Από τα 2,5 εκ. στρέμματα βάμβακος που καλλιεργήθηκαν παρήχθησαν περίπου 800.000 τόνοι εξαιρετικής ποιότητας βάμβακος. 
Η καλλιεργητική παράδοση και εμπειρία των βαμβακοκαλλιεργητών, η χρήση των πιο σύγχρονων μέσων και καλλιεργητικών τεχνικών, οι ευνοϊκές συνθήκες που επικράτησαν κατά την καλλιέργεια, αλλά και τη συγκομιδή και η απουσία προσβολών (π.χ. πράσινο σκουλήκι), στη διάρκεια της φετινής χρονιάς βοήθησαν όχι μόνο την παραγωγή εξαιρετικής ποιότητας βάμβακος, αλλά και διαμόρφωσαν τις αποδόσεις σε υψηλά επίπεδα. Ο μέσος όρος των αποδόσεων ήταν 322 κιλά, ένας εκ των υψηλότερων της τελευταίας δεκαετίας. 
Οι συνολικές πληρωμές για τους 48.000 βαμβακοπαραγωγούς ανήλθαν για το 2013 στα 900 εκατ. ευρώ (εμπορική αξία: 400 εκατ. ευρώ, ενιαία ενίσχυση: 240 εκατ. ευρώ, συνδεδεμένη ενίσχυση: 200 εκατ. ευρώ, επιστροφές του ειδικού φόρου κατανάλωσης πετρελαίου και ΦΠΑ: 60 εκατ. ευρώ). 
Η εξέλιξη αυτή έχει θετικές επιπτώσεις στο εισόδημα των παραγωγών, στη μεταποιητική βιομηχανία και τις εξαγωγές, ενώ δεν πρέπει να παραγνωρίζεται η αξία των υποπροϊόντων της εκκόκκισης, όπως η βαμβακόπιτα που αποτελεί εξαιρετικά πλούσια ζωοτροφή και το βαμβακέλαιο με ευρεία χρήση στη μεταποιητική βιοτεχνία και βιομηχανία.
Το υπουργείο Αγροτικής Ανάπτυξης και Τροφίμων με όλα τα μέσα που διαθέτει στήριξε και θα στηρίξει το βαμβάκι. Η περίοδος αυτή που ολοκληρώνεται η τρέχουσα Κοινή Αγροτική Πολιτική (ΚΑΠ) και σχεδιάζεται η νέα ΚΑΠ είναι η πιο κατάλληλη για τους σχεδιασμούς αυτούς που για το βαμβάκι περιλαμβάνουν, μεταξύ των άλλων, προτεραιότητες όπως:

Η συνεχής βελτίωση της απόδοσης, αλλά και της ποιότητας των καλλιεργούμενων ποικιλιών βάμβακος, αξιοποιώντας το πλήρως αναγνωσμένο και χαρτογραφημένο γονιδίωμά του και την ύπαρξη καλών μοριακών δεικτών.
Η ενίσχυση της εγχώριας σποροπαραγωγής για τη μείωση του κόστους των σπόρων.
Το «πρασίνισμα» και η υποστήριξη της αειφορίας με βελτιώσεις στις καλλιεργητικές τεχνικές μέσα από την ολοκληρωμένη καλλιέργεια του βαμβακιού για την εξοικονόμηση του νερού και τη μείωση των εισροών, όσο και με την εφαρμογή της αμειψισποράς, ιδιαίτερα με ψυχανθή, ώστε με βάση τη νέα ΚΑΠ να ικανοποιούνται πλήρως οι απαιτήσεις του «πρασινίσματος» και να μειωθούν τα προβλήματα νιτρορύπανσης που εμφανίζονται σε παραδοσιακές περιοχές καλλιέργειας.
Η αντιμετώπιση των συνεπειών των επερχόμενων κλιματικών αλλαγών και στην καλλιέργεια του βαμβακιού, όπως π.χ. προσβολές από εντομολογικούς εχθρούς (πράσινο σκουλήκι κ.α.) και άλλες ασθένειες.
Η εφαρμογή συμβολαίων καλλιέργειας και η ενδυνάμωση των σχέσεων μεταξύ των ενδιαφερομένων του κλάδου.
Η βελτίωση της ποιότητας των υποπροϊόντων της εκκόκκισης του βάμβακος, όπως η βαμβακόπιτα, ως εξαιρετικά πλούσια ζωοτροφή (μείωση ποσότητας σε γκοσσυπόλη κ.ά).
Η καθιέρωση ενός σήματος ποιότητας για το «ελληνικό βαμβάκι» και η ταξινόμησή του σε ποιότητες, κάτι που θα αποφασίσει η ηγεσία της Διεθνούς Συμβουλευτικής Επιτροπής Βάμβακος (ICAC) στην Ετήσια Συνέλευσή της που θα γίνει στη Θεσσαλονίκη, έπειτα από πρωτοβουλία του υπουργείου, από 2 έως 7 Νοεμβρίου του 2014 με πάνω από 500 συμμετέχοντες από 45 χώρες και 10 διεθνείς οργανισμούς.
Το βαμβάκι αποτελεί διαχρονικά έναν από τους σημαντικούς «καρπούς» της ελληνικής γης, το λευκό της «χρυσό» που μπορεί να υπηρετήσει το τρίπτυχο ποιότητα – αειφορία - εξωστρέφεια.»",http://minagric.gr/index.php/el/the-ministry-2/grafeiotypou/sinentefxeis/2062-dt231213
74,"Σημεία συνέντευξης Υπουργού ΥπΑΑΤ, κ. Αθανάσιου Τσαυτάρη στο Ρ/Σ ΣΚΑΪ 100.3 και τους δημοσιογράφους Βασίλη Λυριτζή και Δημήτρη Οικονόμου",12/20/2013,Αθανάσιος Τσαυτάρης,"«Ενισχύουμε τη ρευστότητα των αγροτών, υποστηρίζουμε το κόστος παραγωγής, καταβάλλοντας την εξόφληση της ενιαίας ενίσχυσης ύψους 1 δις ευρώ»

Για την εξόφληση της ενιαίας ενίσχυσης ύψους 1,04 δις ευρώ
Τα χρήματα που δίνουμε τώρα στους αγρότες για να ενισχύσουμε τη ρευστότητά τους είναι η ενιαία ενίσχυση. Για να υποστηρίξουμε ουσιαστικά το κόστος παραγωγής, γιατί τώρα θα αρχίσουν πάλι να καλλιεργούν τις ανοιξιάτικες καλλιέργειές τους, άρα θα αγοράσουν πάλι σπόρο, πετρέλαιο, λιπάσματα. Είναι το υπόλοιπο 50% της ενιαίας ενίσχυσης την πρώτη δόση της οποίας δώσαμε τον Οκτώβριο και τώρα τους εξοφλούμε. Τα χρήματα έχουν μπει από χθες το βράδυ, από χθες το βράδυ. Τα χρήματα αυτά στην ουσία θα λέγαμε ότι μοιράζονται σε όλη την περιφέρεια, οπότε αντιλαμβάνεστε τη σπουδαιότητα που έχει για την περιφέρεια σε αυτές τις δύσκολες μέρες, να υπάρχει η δυνατότητα να διακινηθούν 1,1 δισεκατομμύριο ευρώ.
Δημοσιογράφος: Ξέρετε κ. Υπουργέ όμως, οι αγρότες οι οποίοι μαζεύονται σήμερα δε ζητούν μόνο ρυθμίσεις που έχουν να κάνουν με το χωράφι, σε σχέση με τα ακίνητα λέω, αλλά λένε προς τους πολιτικούς και την πολιτική ηγεσία ότι εσείς βρε παιδιά που μας λέτε τόσα χρόνια ότι χρειάζεται να κάνουμε στροφή στον πρωτογενή τομέα στην αγροτική παραγωγή και τα λοιπά, δεν πρέπει να αρχίζουν να εμφανίζονται δείγματα αυτής της στροφής από τώρα, δηλαδή ενίσχυση αυτού του τομέα; Και δεν ξέρω αν υπάρχουν αυτές οι δυνατότητες και θεσμικά και οικονομικά. 
Υπουργός: Και τα δύο φαίνονται. Για παράδειγμα στο πρωτογενές κομμάτι: μιλώντας στη Βουλή αναφέρθηκα στο βαμβάκι. Μου λένε τις δυσκολίες που αντιμετωπίζουν οι βαμβακοκαλλιεργητές του τόπου μας, ωστόσο φέτος έχουν παράξει 800.000 τόνους εξαιρετικής ποιότητας βαμβάκι, καλλιεργήσανε 2,5 εκατομμύρια στρέμματα και θα δώσουν στην εθνική οικονομία αν βάλουμε τα λεφτά που θα πάρουν πουλώντας το προϊόν τους και τα υποπροϊόντα 400 και πλέον εκατομμύρια από εκεί. Πήραν τώρα την ενιαία ενίσχυση, έχουν πάρει για τα αγροπεριβαλλοντικά τους μέτρα, έχουν πάρει την επιστροφή του ειδικού φόρου κατανάλωσης πετρελαιοειδών. 
Το πιο σημαντικό είναι όμως ότι κατάφεραν να έχουν μια μέση απόδοση 322 κιλά το στρέμμα, απόδοση ρεκόρ, που σημαίνει μεράκι, σημαίνει ιδρώτα. Δεν έχει καμιά άλλη χώρα τέτοια απόδοση.

Για τις εξαγωγές των ελληνικών ποιοτικών αγροτικών προϊόντων
Πάμε λίγο στην εξωστρέφεια αυτών των προϊόντων. Από τότε που κάναμε στρατηγική μας επιλογή να γυρίσουμε τη γεωργία μας από μια γεωργία χαμηλού κόστους σε μια γεωργία ποιότητας, δεν μπορούμε να παράξουμε πολύ φτηνά προϊόντα, πόσο κάτω μπορεί να πάει. Μπορούμε όμως να παράξουμε εξαιρετικής ποιότητας προϊόντα. 
Δέστε τι καταφέραμε με τις εξαγωγές, αυτή την ώρα από τα 10 κορυφαία προϊόντα που εξάγει αυτός ο τόπος, από όλες τις κατηγορίες των προϊόντων, είτε είναι ορυκτά, είτε είναι μέταλλα, είτε είναι βιομηχανικά προϊόντα, τα 5 από τα 10 είναι αγροτικά προϊόντα. Και το λάδι μας είναι πρώτο φέτος, οι τσιπούρες και τα λαυράκια από τα ιχθυοτροφεία μας, τα φρούτα και τα λαχανικά μας, μαζί με τα μεταποιημένα, η φέτα, τα κρασιά μας και στην 11η θέση των εξαγωγών είναι το ελληνικό βαμβάκι. Επομένως βλέπουμε επίσης αυτή τη στροφή του κόσμου. Εμείς θέλουμε και η Ευρώπη θέλει, γιατί αυτό είναι διαρθρωτική μας αδυναμία, βλέποντας τη δημογραφική γήρανση του πληθυσμού και τη συρρίκνωση της περιφέρειας, κάνουμε μεγάλη προσπάθεια να ενσωματώσουμε νέο ανθρώπινο δυναμικό στη γεωργία και για μας τώρα, μιλώντας σαν Ελλάδα και γενικά για τις χώρες του νότου, με τα μεγάλα προβλήματα ανεργίας που τείνει να γίνει ένα από τα πιο οξυμένα κοινωνικά μας προβλήματα, το να μπορούν να βρουν δουλειά σε όλη την αλυσίδα της παραγωγής όχι μόνον αναγκαστικά στον πρωτογενή, στη μεταποίηση, στην εξωστρέφεια, στη διακίνηση, στην εμπορία των αγροτικών προϊόντων.

Για το Ταμείο Αγροτικής Επιχειρηματικότητας
Το Ταμείο Αγροτικής Επιχειρηματικότητας λειτουργεί εδώ και ένα μήνα, με κεφάλαια ύψους 253 εκατομμυρίων ευρώ. Σας θυμίζω ότι και τα σχέδια βελτίωσης και οι μεταποιητικές βιομηχανίες, ενώ αξιολογήθηκαν «κόλλησαν» στο κομμάτι της ρευστότητας των τραπεζών και ειδικά τα σχέδια βελτίωσης δεν μπορούσαν να πάρουν εγγυητικές επιστολές. Το Ταμείο Αγροτικής Επιχειρηματικότητας λοιπόν, με τα 253 εκατομμύρια ευρώ έλυσε και τα δύο αυτά προβλήματα κι έτσι αυτή τη στιγμή βλέπουμε να υλοποιούνται πάνω από 5.000 σχέδια βελτίωσης, που αυτά αφορούν αγρότες που είναι ήδη νέοι και θέλουν να επεκτείνουν τις επιχειρήσεις τους. Όπως επίσης αφορά και 140 εργοστάσια μεταποίησης αγροτικών προϊόντων.

Για τις κινητοποιήσεις των αγροτών
Δίκιο έχουν και λογικό είναι να διαμαρτύρονται. Και αυτό γιατί παρά το ότι στο τέλος η φορολογία, στην οποία κατατέθηκε το νομοσχέδιο στη Βουλή και ψηφίστηκε, είναι σχετικά πολύ μικρή, ωστόσο σε αυτή τη δύσκολη οικονομική συγκυρία και με το μεγάλο κόστος εισροών που ούτως ή άλλως έχουμε- η χώρα μας, έχει υψηλό κόστος ενέργειας, είτε αυτό είναι ρεύμα, είτε είναι αέριο, πετρέλαιο κ.λπ.- είναι λογικό να μη θέλουν να επιβαρύνουν με επιπλέον κόστος, ακόμα κι αν αυτό είναι μικρό, το κομμάτι της παραγωγής τους.

Για τη διατηρησιμότητα του φέσκου γάλακτος
Παρουσίασα ως επιστήμονας τις επιστημονικές μου γνώσεις για το συγκεκριμένο θέμα στη συζήτηση που έγινε με τους συναδέλφους του Υπουργείου Ανάπτυξης. Αυτές ήταν ορισμένες προτάσεις του ΟΟΣΑ. Ο ΟΟΣΑ είδε ότι υπάρχει ένα μοντέλο, για παράδειγμα στην Αυστρία και στην Ολλανδία, το οποίο μπορούσε να πάει την επιμήκυνση του γάλακτος στις εφτά μέρες ή στη Φιλανδία στις εννιά μέρες, αυτό έλεγε ότι «να δέστε πως το κάνουν οι άλλοι και θα μπορούσατε να το κάνετε κι εσείς». Ναι, αλλά δεν είναι οι συνθήκες της Φιλανδίας και της Ολλανδίας ίδιες με εμάς, δεν παράγουμε εμείς το γάλα με τον ίδιο τρόπο που το παράγει η ενσταυλισμένη κτηνοτροφία του βορρά. Αυτές οι συζητήσεις έγιναν και κατανοήθηκαν σε όλα τα επίπεδα, θέλω να πιστεύω ότι μεταξύ των 300 προτάσεων που έχει ο ΟΟΣΑ θα δούμε ποιες θα υιοθετήσει η χώρα μας και ποιες είναι εφικτές να υιοθετήσει.

Για το μέτρο της επιδότησης του φρέσκου γάλακτος στα σχολεία όλης της χώρας 
Αυτό το πρόγραμμα όπως και το πρόγραμμα για τη διανομή φρέσκων φρούτων στα σχολεία, έχει ως στόχο, να εξοικειώσει τα παιδιά με μια πιο υγιεινή διατροφή. Να τα μάθει να πίνουν γάλα και να τρώνε φρούτα γιατί είναι πολύ σημαντικό. Και μάλιστα τώρα διευρύνεται ένας από τους κανονισμούς που θα χειριστεί μάλιστα η Ελληνική Προεδρία, που έχει να κάνει με αυτά τα προγράμματα. Πώς θέλουν να το διευρύνουν; Όχι μόνο να εξοικειώσουμε το παιδί και τους νέους με το προϊόν, με το μήλο, με το πορτοκάλι για να καταλάβει τη σημασία του ή το γάλα, να επιστρέψουν και να εξοικειωθούν και να καταλάβουν όλη την παραγωγική διαδικασία. Να επισκεφθούν δηλαδή το πρότυπο αγρόκτημα όπου παράγονται τα μήλα, να μπουν στον οπωρώνα να δουν τι εργασίες γίνονται, πως παράγεται αυτό το μήλο, γιατί είναι τόσο φιλικό για το περιβάλλον, τι σημαίνει καλλιεργώ βιολογικά κι έτσι και θα εκτιμήσουν την παραγωγή και θα την αγαπήσουν και θα εκτιμήσουν και τον ιδρώτα του αγρότη.

Για την προκήρυξη εθνικού διαγωνισμού για τη δωρεάν διανομή ρυζιού σε ευπαθείς ομάδες του πληθυσμού
Εμείς έχουμε περίπου 1 εκατομμύριο δικαιούχους, στους οποίους διανέμουμε τρόφιμα, με τη βοήθεια 700 κοινωνικών εταίρων. Τα τρόφιμα αυτά είναι αξίας περίπου 25 εκατομμυρίων ευρώ και περιλαμβάνουν μακαρόνια, λάδι, φέτα, κασέρια, γραβιέρα και ρύζι και μάλιστα όλα τα προηγούμενα είναι προϊόντα ΠΟΠ. 
Τι έγινε λοιπόν; Ο αρμόδιος οργανισμός ο ΟΠΕΚΕΠΕ που υλοποιεί όλους τους διαγωνισμούς έκανε εγκαίρως όλες τις απαραίτητες ενέργειες και μάλιστα τα προϊόντα τα πρώτα που σας ανέφερα μοιράστηκαν ήδη ή μοιράζονται αυτή τη στιγμή και ολοκληρώνεται η διανομή τους. Και για το ρύζι έκανε διαγωνισμό και τον κέρδισε μία εταιρεία, όπου άλλες διαγωνιζόμενες εταιρείες και μάλιστα μία εξ αυτών έκανε προσφυγή κι έκανε προσωρινά μέτρα. 
Όπως ξέρετε το πρόγραμμα αυτό τελειώνει την 31η Σεπτεμβρίου. Κάνοντας προσφυγή στα δικαστήρια, τα προσωρινά ασφαλιστικά μέτρα πρέπει να εκδικάζονται σε μία εβδομάδα και είπαμε στην Ευρωπαϊκή Ένωση να μας δώσει 15 μέρες διορία, μέχρις ότου εκδικαστούν αυτά, για να δούμε τι θα κάνουμε. Μας έδωσε τη διορία, αλλά δυστυχώς τα δικαστήρια έκαναν 21 μέρες να εκδικάσουν την υπόθεση. Τότε λοιπόν ενημερώσαμε την Ευρωπαϊκή Ένωση ότι τα δικαστήρια καθυστέρησαν. Όμως το οικονομικό έτος της Ε.Ε ολοκληρώνεται την 15η Οκτωβρίου κι έτσι δεν μας επέτρεψε να πάρουμε περαιτέρω παράταση.
Παρ’ όλα αυτά όμως η Κυβέρνηση αποφάσισε να κάνουμε εθνικό διαγωνισμό και να δώσουμε το ρύζι με εθνικούς πόρους επειδή το περιμένουν οι ευπαθείς ομάδες, που το έχουν ανάγκη σε αυτή τη δύσκολη συγκυρία. Έτσι λοιπόν προκηρύχθηκε διαγωνισμός και θα δώσουμε το ρύζι με εθνικούς πόρους.",http://minagric.gr/index.php/el/the-ministry-2/grafeiotypou/sinentefxeis/2061-dt201213e
75,"Σημεία συνέντευξης Υπουργού ΥπΑΑΤ, κ. Αθανάσιου Τσαυτάρη στο Ρ/Σ BHMA FM 99.5 και τους δημοσιογράφους Βασίλη Χιώτη και Νότη Παπαδόπουλο",12/20/2013,Αθανάσιος Τσαυτάρης,"Επιλύσαμε μια σειρά προβλημάτων των αγροτών και ενισχύσαμε τη ρευστότητά τους με την έγκαιρη καταβολή της ενιαίας ενίσχυσης
Προκηρύσσουμε το πρόγραμμα νέων αγροτών ύψους 140 εκατ. € για την υποστήριξη 8.000 νέων γεωργών
Εντάσσουμε την ακαρπία της ελιάς στα Προγράμματα ΠΣΕΑ 2013 για να βοηθήσουμε τους ελαιοπαραγωγούς που επλήγησαν
Από την 1/1/2014 οι αγρότες που έχουν σημαντικές εκμεταλλεύσεις θα τηρούν βιβλία εσόδων – εξόδων. Θα φορολογηθεί με ακρίβεια το εισόδημά τους
Συμπράττουμε με το Υπουργείο Τουρισμού για τη σύνδεση των ποιοτικών αγροτικών προϊόντων με τη γαστρονομία και τον τουρισμό
Για την ένταξη της ακαρπίας στην ελιά στο πρόγραμμα ΠΣΕΑ

Δημοσιογράφος: Είδα ότι προχωράτε σε κάποιες αποφάσεις για την ακαρπία. Αυτό γιατί γίνεται; Δεν είχαμε ελιές φέτος; 
Υπουργός: Έχω πει πολλές φορές τι επιπτώσεις φέρνουν οι κλιματικές αλλαγές στη γεωργία και μάλιστα μία από τις απαιτήσεις της νέας Κοινής Αγροτικής Πολιτικής και του προγράμματος «Ορίζοντας 2020» για την Ευρώπη, είναι: «ετοιμαστείτε, αξιοποιήστε τους πόρους που έχετε γιατί οι επερχόμενες κλιματικές αλλαγές που είναι είτε λιγότερο νερό, είτε κυρίως ανακατανομή του νερού σε ό,τι αφορά τις περιόδους του έτους και τις εποχές». 
Αντί να έχουμε όλο το φθινόπωρο πρωτοβρόχια, σε αυτές τις μεταβατικές περιόδους ένεκα αυτών των αλλαγών θα έχουμε δυο τρεις κατακλυσμιαίες βροχές και τα ζούμε ήδη σε άνοιξη και φθινόπωρο. Θα έχουμε ήπιους χειμώνες. Θυμάστε πέρσι δεν είχαμε αρκετό κρύο για να μπορούν να γυρίσουν οι οφθαλμοί των δέντρων. Οι οφθαλμοί θέλουν τρεις – τέσσερις εβδομάδες κρύο για να γυρίσουν τα δέντρα και αντί να κάνουν βλαστοφόρους οφθαλμούς που θα βλαστήσουν και θα δώσουν βλαστούς, να γυρίσουν σε ανθοφόρους οφθαλμούς που θα ανοίξουν και θα παράξουν άνθη.
Δημοσιογράφος: Γι' αυτό δεν έχει πολλές ελιές φέτος;
Υπουργός: Ακριβώς. Σε δυο τρεις περιοχές του τόπου μας φέτος έχουμε αυτό το πρόβλημα: στην Κρήτη, στην Χαλκιδική κι αλλού. Επομένως θέλουμε να τους βοηθήσουμε και θα βοηθηθούν οι άνθρωποι αυτοί από τα προγράμματα ΠΣΕΑ. Η Πολιτεία αποφάσισε να κάνει τον φάκελο αυτό, να τον στείλουμε στις Βρυξέλλες γιατί πρέπει να εγκριθεί. Γίνεται ένας φάκελος με όλες τις ζημιές που υφίσταται η χώρα όλο το έτος. Στο τέλος του έτους υποβάλλεται αυτός στην Ε.Ε, πρέπει δηλαδή να περάσει η 31η Δεκεμβρίου να το στείλουμε στις Βρυξέλλες να εγκριθεί και να καταφέρουμε να βοηθήσουμε τους ανθρώπους που επλήγησαν από μειωμένες αποδόσεις σε λάδι, ελιές και τα λοιπά.

Για την προκήρυξη νέων αγροτών ύψους 140 εκατ. ευρώ

Στην προσπάθεια που κάνουμε να βοηθήσουμε και να υποστηρίξουμε την είσοδο νέων ανθρώπων στη γεωργία προκηρύσσουμε το πρόγραμμα νέων αγροτών. Στο προηγούμενο πρόγραμμα είχε τόσες πολλές αιτήσεις που δεν μπόρεσαν να ικανοποιηθούν όλες με τα χρήματα που δώσαμε. Υποστηρίξαμε περίπου 12.000 ανθρώπους. Τώρα βρήκαμε άλλα 140 εκατομμύρια ευρώ. Τα χρήματα αυτά πιστεύω ότι θα βοηθήσουν άλλους 8.000 νέους που ενδιαφέρονται σε όλη την αλυσίδα να ενδιατρίψουν και να δραστηριοποιηθούν και το θέλουμε πάρα πολύ.

Για τις κινητοποιήσεις των αγροτών

Δημοσιογράφος: Πριν πάμε στα θέματα αυτά άκουσα στις ειδήσεις κ. Υπουργέ ότι οι αγρότες έχουν συγκεντρωθεί στο Σύνταγμα στο πλαίσιο των κινητοποιήσεων που συνηθίσαμε να βλέπουμε παραμονές εορτών ή αμέσως μετά τις εορτές. Υπάρχει ένα παναγροτικό συλλαλητήριο που διοργανώνεται κατά της ψήφισης του ενιαίου φόρου ακινήτων, γενικώς εσείς τώρα επειδή μιλάτε συχνά με τους αγρότες υπάρχει κίνδυνος φέτος πάλη να έχουμε κινητοποιήσεις από αγρότες;
Υπουργός: Όχι. Κατ' αρχήν δεν είχαμε καθόλου κινητοποιήσεις από τους αγρότες, σας θυμίζω ότι ούτε οι δρόμοι έκλεισαν ούτε ο κόμβος της ΒΙΟΚΑΡΠΕΤ. Σας θυμίζω στο παρελθόν είχαμε πολυήμερες καταλήψεις από τους αγρότες. 
Βοηθήσαμε κι εμείς όσο μπορούσαμε να ικανοποιήσουμε και να επιλύσουμε μια σειρά προβλημάτων, όπως επίσης και στο θέμα της ρευστότητάς τους με τις επιδοτήσεις που ήρθαν στην ώρα τους, όμως ήταν και καλή χρονιά στην παραγωγή και στο βαμβάκι και στα σταφύλια και στο κρασί φέτος ήταν εξαιρετικές χρονιές από πλευράς παραγωγής. Εκείνο το οποίο τους έφερε αυτή τη στιγμή να διαμαρτύρονται στο Υπουργείο Εθνικής Οικονομίας στο Σύνταγμα είναι ο νόμος που χτες ψηφίστηκε από τη Βουλή και είχε ενσωματώσει μέσα και την φορολογία των αγροτεμαχίων.
Δημοσιογράφος: Μα πόσο είναι αυτό; 10-20 ευρώ καταλαβαίνουμε ότι είναι.
Υπουργός: Έχει πάει πάρα πολύ χαμηλά. Έχει πάει σχεδόν στο μηδέν η φορολογία των εγκαταστάσεών τους, όπως ξέρετε δεν φορολογούνται οι εγκαταστάσεις τους δηλαδή σαν κτίσματα, είτε είναι στάνες είτε είναι αποθήκες κλπ, επομένως έχει μειωθεί στο ελάχιστο αυτή η επιβάρυνση. Παρ' όλα αυτά οι ίδιοι έκριναν ότι ακόμη και η ελάχιστη επιβάρυνση σε αυτήν την οικονομική συγκυρία που έχουν ένα ανεβασμένο κόστος εισροών και αυτό είναι σωστό, η χώρα μας έχει ένα ακριβό κόστος ενέργειας για παράδειγμα πετρέλαιο, αέριο, ΔΕΗ κλπ. Κατ' αρχήν τα χρήματα που αφορούν τα στρέμματα αυτά καθαυτά εκεί που έχουν πάει είναι τόσο χαμηλά. Ας πούμε το χαμηλότερο είναι 2 ευρώ το στρέμμα που σημαίνει ότι ένας μέσος αγρότης που έχει 20-30-40 στρέμματα δεν είναι τίποτε, δηλαδή θα δώσει 50 με 100 ευρώ. Άρα δεν μιλάμε για μια σημαντική δαπάνη αυτή τη στιγμή

Για την τήρηση βιβλίων εσόδων – εξόδων από τους αγρότες από το 2014

Από την 1η του Γενάρη οι αγρότες που έχουν σημαντικές εκμεταλλεύσεις θα τηρούν βιβλία εσόδων – εξόδων. Θα έχουμε την ευκαιρία να φορολογήσουμε με ακρίβεια το εισόδημά μας. Το Υπουργείο Εθνικής Οικονομίας θα χειριστεί αυτό το θέμα που άπτεται της φορολογίας του εισοδήματός τους και μάλιστα η Πολιτεία θα βοηθήσει στο ξεκίνημα της τήρησης αυτών των βιβλίων. Τα όρια που μπαίνουν είναι τόσο υψηλά γιατί η πληθώρα των αγροτών είναι κάτω από αυτά τα όρια. Άλλωστε και η Ευρωπαϊκή Ένωση βάζει τέτοια όρια στη διαχείριση των επιδοτήσεων που λέει ότι δεν έχει νόημα τώρα να παιδευόμαστε για να δώσουμε 200 ή 300 € για παράδειγμα επιδότηση σε έναν που έχει 5-10 στρέμματα στάρι. Το να κάνει τις δηλώσεις, να το ελέγξουμε να πάμε να πληρώσουμε κλπ, οι δαπάνες θα είναι πολύ περισσότερες από αυτά τα χρήματα που θα δώσουμε στο τέλος σε αυτό τον άνθρωπο. 
Δημοσιογράφος: Ουσιαστικά πάει να ελέγξει αυτόν που έχει τα 1.000 στρέμματα. 
Υπουργός: Πιστεύω πολύ κάτω από το 50% των αγροτών μας θα είναι αυτοί που θα τηρούν βιβλία εσόδων – εξόδων, μπορεί να είναι και το 30%.

Για τις συνέργειες του ΥπΑΑΤ με το Υπουργείο Τουρισμού

Δημοσιογράφος: Έχετε μια συνάντηση λίγο αργότερα με την Υπουργό Τουρισμού την κα Κεφαλογιάννη. Πως μπορούμε να συνδέσουμε τη γεωργία με τον τουρισμό. Είναι εφικτό;
Υπουργός: Το κάνουμε πράξη αυτό. Από την πρώτη στιγμή που ήρθα στο Υπουργείο είπα ότι μπορεί και πρέπει να υπάρξει σύνδεση των καλών ποιοτικών αγροτικών προϊόντων του τόπου μας με την γαστρονομία και μέσω αυτής της σωστής διατροφής να συνδεθεί και με τον τριτογενή τομέα των υπηρεσιών, όπως είναι σε εμάς η μεγάλη βιομηχανία του τουρισμού. Μπορεί δηλαδή ο ένας κλάδος να βοηθήσει τον άλλον και γιατί ξέρουμε ότι το 1/3 των τουριστών που αποφασίζουν τον προορισμό τους που θα πάνε φέτος να επισκεφθούν, που θα κάνουν διακοπές, το 1/3 αποφασίζει σε συνάρτηση με τις γαστρονομικές συνήθειες του τόπου. Θέλει δηλαδή να δοκιμάσει και τα ντόπια προϊόντα. 
Αυτό για μας είναι πολύ σημαντικό γιατί έχουμε πολλά και ποικίλα προϊόντα σε διαφορετικές περιοχές. Το γεγονός δηλαδή ότι κάποιος έκανε φέτος διακοπές στην Κρήτη δεν λέει τίποτε το τι θα δοκιμάσει αν πάει στην Ήπειρο ή στη Θάσο ή στην Καβάλα ή στη Χαλκιδική. Επομένως αυτό δείχνει ότι μπορεί να έρθει και να ξανάρθει και ανεβαίνει και η ποιότητα του τουρισμού μας.
Άρα μπορεί η γαστρονομία και η διατροφή να βοηθήσουν τον τουρισμό με τα προϊόντα μας και ο τουρισμός να βοηθήσει τη γεωργία. Γιατί θα δεχτούμε 15 εκατομμύρια τουρίστες, αυτοί καταναλώνοντας τα προϊόντα μας σε αυτή την κοντή αλυσίδα προμηθειών, αν οι ντόπιοι άνθρωποι προμηθεύσουν τα ντόπια ξενοδοχεία κλπ. Επίσης οι ίδιοι μπορούν να αγοράσουν και να μεταφέρουν τα προϊόντα αυτά στον τόπο τους ή επιστρέφοντας στην πατρίδα τους, να ψάξουν τα προϊόντα αυτά το κασέρι, το τυρί, το λάδι και τα λοιπά στα ντόπια σούπερ μάρκετ και να τα καταναλώνουν.
Άρα οι δυο κλάδοι μπορεί να αλληλοϋποστηριχθούν και χαίρομαι διότι κάναμε δυο τρία τέτοια πιλοτικά προγράμματα και πάνε πολύ καλά, όπως η καθιέρωση του ελληνικού πρωινού στα ξενοδοχεία. Πολλά ξενοδοχεία τώρα έχουν σήμα στην πόρτα τους που λένε ότι σε αυτό το ξενοδοχείο προσφέρεται ελληνικό πρωινό που είναι διαφορετικό κατά Περιφέρεια. Και το ορίζει η Περιφέρεια αν ένα ξενοδοχείο έχει αυτό το σήμα γίνεται μαζί με το Υπουργείο Τουρισμού και το Επιμελητήριό τους και πάει πολύ καλά.
Κάνουμε τώρα το ίδιο με την ελληνική παλέτα τυριών κατά Περιφέρεια, να μπορούν δηλαδή οι επισκέπτες να καταναλώνουν και να γνωρίζουν τα ντόπια τυριά, τα κρασιά κλπ. Στη σημερινή συνάντηση προσπαθούμε να δούμε το θέμα του αγροτουρισμού όπου η παραγωγική διαδικασία η ίδια γίνεται τουριστικό προϊόν. 
Οι δράσεις μας θα επεκταθούν στα πρότυπα αγροκτήματα τώρα με τον αγροτικό τουρισμό και μια σειρά άλλων προγραμμάτων που θέλουμε να προωθήσουμε.

Για τους ελέγχους στην αγορά κρέατος

Δημοσιογράφος: Είχαμε νωρίτερα εδώ έναν εκπρόσωπο των κρεοπωλών ο οποίος έλεγε «μην τσιμπάτε στο φτηνό, γιατί για παράδειγμα υπάρχουν αλυσίδες καταστημάτων που πουλάνε αυτή την εποχή φτηνή γαλοπούλα, η οποία όμως ουσιαστικά είναι στα όρια της λήξης της στην κατανάλωση και έχει πάρει μια μικρή παράταση». Είναι αλήθεια αυτό;
Υπουργός: Όχι γιατί αυτά ελέγχονται από τον ΕΦΕΤ ακριβώς γι' αυτό τον σκοπό. Ο ΕΦΕΤ λειτουργεί πάρα πολύ καλά και διασφαλίζει την ποιότητα και την υγιεινή κατάσταση των τροφίμων. Εφόσον είναι εισαγόμενο το κρέας της γαλοπούλας θα είναι μερικών ημερών, καθώς μέχρι να σφαχτεί η γαλοπούλα κάπου στο εξωτερικό, να διακινηθεί μέσα σε ψυγεία, να φτάσει στα σούπερ μάρκετ θα περάσουν κάποιες μέρες. Επομένως, σε σχέση με μια ελληνική καλής ποιότητας βιολογική γαλοπούλα που μπορεί να σφάχτηκε χτες και το πρωί να έχει φτάσει στην κατανάλωση, σίγουρα υπάρχει μια ποιοτική διαφορά και προφανώς και σε κάτι τέτοιο θα αναφερόταν ο συνομιλητής σας. Έχουμε και πολύ καλή παραγωγή τώρα ντόπια. Σας θυμίζω για παράδειγμα μια από τις πιο μεγάλες παραγωγές κάνει στο βορρά η Αμερικανική Γεωργική Σχολή.
Οι βιολογικές γαλοπούλες εκτρέφονται με βιολογικές ζωοτροφές και με τον τρόπο αυτό το κρέας της είναι και καλύτερο και ποιοτικότερο και γευστικότερο. Βέβαια έρχονται και κατεψυγμένες γαλοπούλες από το εξωτερικό γιατί δεν προλαβαίνουν τη φρεσκάδα.
Δημοσιογράφος: Πάντως πρόβλημα δεν υπάρχει ούτε με τη φτηνή γαλοπούλα που μπορεί να βρούμε στα σούπερ μάρκετ.
Υπουργός: Όχι δεν υπάρχει, απλά είναι θέμα ποιότητας.

Για την ενίσχυση της παραγωγής, της μεταποίησης και των εξαγωγών αιγοπρόβειου γάλακτος

Δημοσιογράφος: Το νέο hot στην αγροτική παραγωγή είναι το κατσικίσιο γάλα. 
Υπουργός: Βεβαίως και χαίρομαι που το λέτε αυτό. Πράγματι υπάρχει μεγάλη δυνατότητα παραγωγής αυτού του γάλακτος. Γιατί το λέω αυτό; Διότι το κατσικίσιο γάλα είναι το γάλα που είναι κοντύτερα ως προς την ποιότητά του και τα συστατικά του, προς το ανθρώπινο γάλα. Αν δηλαδή τα ιεραρχήσουμε πολύ κοντά στο ανθρώπινο γάλα είναι το κατσικίσιο, λίγο πιο μακριά το πρόβειο και πολύ πιο μακριά το αγελαδινό γάλα.
Δημοσιογράφος: Άρα λέτε ότι τα παιδιά είναι καλύτερο να πίνουν κατσικίσιο γάλα. 
Υπουργός: Βεβαίως. 
Δημοσιογράφος: Έχω ακούσει ότι μπαίνουν Κινέζοι όμως τώρα σε αυτό.
Υπουργός: Και μάλιστα πολλοί λαοί της Ασίας οι οποίοι στο παρελθόν δεν έχουν εκτεθεί ποτέ στο αγελαδινό γάλα, γι' αυτό και η φυσική επιλογή δεν είχε τη δυνατότητα να απομακρύνει όσους είχαν δυσπεψία ή δυσανεξία ως προς το αγελαδινό γάλα, δεν μπορούν τώρα να το αξιοποιήσουν. Γι' αυτό και στρέφουν το ενδιαφέρον τους σε αυτό το προϊόν, δέστε για παράδειγμα τη μεγάλη απαίτηση της Κίνας να πάρει παιδικές τροφές που έχουν μέσα γάλα από κατσίκα. Είναι το μοναδικό που μπορούν να καταναλώσουν. Σαν σκόνη μπαίνει στην παιδική τροφή το κατσικίσιο γάλα. Να λοιπόν μια γιγάντια αγορά, μας ζητούν πάρα πολύ τέτοιο προϊόν και για μας είναι μεγάλη ευκαιρία γιατί η χώρα μας έχει και εκτατική αιγοπροβατοτροφία. Δεν μπορούμε βέβαια να καλύψουμε όλες αυτές τις ανάγκες γεμίζοντας τον τόπο με κατσίκες, διότι τότε δεν θα μείνει τίποτε στο περιβάλλον, δεν έχουμε περιθώρια να πάμε τόσο ψηλά. Όμως αξιοποιώντας τα βοσκοτόπια μας μπορεί και η εκτατική αιγοπροβατοτροφία να συμβάλλει αλλά και η εντατική αιγοπροβατοτροφία μπορεί να συμβάλλει, δηλαδή η ενσταυλισμένη. Μιλάμε λοιπόν για επενδυτικές πλέον ευκαιρίες, δηλαδή να γίνει μια μεγάλη μονάδα ή πολλές μεγάλες μονάδες, να γίνουν μονάδες μεταποίησης, δημιουργίας δηλαδή παιδικής τροφής και τα λοιπά και μόνο για εξαγωγές, αφού υπάρχει μεγάλη αγορά.",http://minagric.gr/index.php/el/the-ministry-2/grafeiotypou/sinentefxeis/2060-dt201213d
76,"Σημεία Συνέντευξης Τύπου του Υπουργού ΥπΑΑΤ, κ. Αθανάσιου Τσαυτάρη στον ΟΠΕΚΕΠΕ για την καταβολή των ενισχύσεων, το νέο ΟΣΔΕ και την προκήρυξη νέων αγροτών",12/19/2013,Αθανάσιος Τσαυτάρης,"Τύπου του Υπουργού Αγροτικής Ανάπτυξης και Τροφίμων κ. Αθανάσιου Τσαυτάρη 
στον ΟΠΕΚΕΠΕ για την καταβολή των ενισχύσεων, το νέο ΟΣΔΕ και την προκήρυξη νέων αγροτών 

19-12-2013 Sinenteuxi Typou-Ypourgos

Ο Υπουργός Αγροτικής Ανάπτυξης και Τροφίμων, κ. Αθανάσιος Τσαυτάρης παραχώρησε σήμερα, Πέμπτη 19 Δεκεμβρίου, συνέντευξη Τύπου, στην Κεντρική Υπηρεσία του ΟΠΕΚΕΠΕ, παρουσία του Γενικού Γραμματέα του ΥπΑΑΤ κ. Μόσχου Κορασίδη, του Προέδρου του ΟΠΕΚΕΠΕ κ. Γρηγόρη Αποστολάκου, του Αντιπροέδρου κ. Αλέξανδρου Οφίδη και της Αντιπροέδρου κας Δήμητρα Χαλικιά.

Τα θέματα στα οποία επικεντρώθηκε ο κ. Τσαυτάρης ήταν η ενίσχυση της ρευστότητας των αγροτών και των κτηνοτρόφων με το συνολικό ποσό του 1,046 δις ευρώ που αφορά στην εξόφληση της ενιαίας ενίσχυσης του 2013 σε 680.000 δικαιούχους, στην αλλαγή του συστήματος ΟΣΔΕ, στην υπογραφή της ΚΥΑ για τη νέα προκήρυξη εγκατάστασης νέων γεωργών, ύψους 140 εκατ. ευρώ, στην οποία αναμένεται να ενταχθούν περίπου 8.000 νέοι παραγωγοί, όπως επίσης και στην υπογραφή απόφασης που αφορά στην προκήρυξη εθνικού διαγωνισμού για τη διανομή δωρεάν διανομής ρυζιού σε ευπαθείς ομάδες του πληθυσμού.

Ακολουθούν τα σημεία της συνέντευξης του Υπουργού.

Για την εξόφληση της ενιαίας ενίσχυσης ύψους 1,046 δις ευρώ σε 680.000 δικαιούχους

ΥΠΟΥΡΓΟΣ: Συνεπείς προς τις δεσμεύσεις μας να πληρώσουμε τους αγρότες πριν τα Χριστούγεννα σε ό,τι αφορά στην ενιαία ενίσχυση, ανακοινώνουμε σήμερα ότι έχει ολοκληρωθεί η διαδικασία και έχουν ήδη αποσταλεί τα χρήματα από τον ΟΠΕΚΕΠΕ στην Τράπεζα. Με συνέπεια από σήμερα οι αγρότες θα μπορούν να βλέπουν στην ιστοσελίδα του ΟΠΕΚΕΠΕ τα χρήματα που δικαιούνται και τους έχουν κατατεθεί στους λογαριασμούς τους και από αύριο το πρωί τα χρήματα θα να είναι διαθέσιμα. 
Το ύψος των δικαιούχων πλησιάζει τις 680.000 και το ύψος των χρημάτων πλησιάζει το 1,046 δις €. Είναι ένα σημαντικό ποσό χρημάτων, που θα βοηθήσει αυτή την περίοδο στους αγρότες να αποκτήσουν ρευστότητα στις εκμεταλλεύσεις τους. Σας θυμίζω ότι ετοιμάζονται πλέον για τις ανοιξιάτικες καλλιέργειες να πάρουν τα εφόδιά τους, τους σπόρους, τα λιπάσματά τους, τα πετρέλαιά τους και να ξεκινήσουν τη νέα καλλιεργητική χρονιά.
«Σκορπίζουμε», λοιπόν σε όλη την Περιφέρεια 1 δις και κάτι εκατομμύρια ευρώ, που σε αυτή τη δύσκολη συγκυρία αντιλαμβάνεστε τη σημασία που έχει να δώσουμε στον κόσμο ένα τόσο σημαντικό ποσό.
Θέλω να πιστεύω ότι κλείνουμε τη χρονιά βοηθώντας όσο μπορούμε τον πρωτογενή τομέα, αν αναλογιστείτε ότι λίγες μέρες πριν ολοκληρώσαμε και την επιστροφή του Ειδικού Φόρου Κατανάλωσης Πετρελαιοειδών, το ποσό που υπολειπόταν, όπως επίσης ξεπληρώσαμε και τις εξισωτικές αποζημιώσεις στα ποσά που είχαμε δεσμευτεί, κάτι που έχει ιδιαίτερη σημασία για τις απομακρυσμένες περιοχές του τόπου μας, τα νησιά, την ορεινή Ελλάδα. Και το κάνουμε γιατί πιστεύουμε ότι σε αυτή τη δύσκολη οικονομική συγκυρία το ότι ο πρωτογενής τομέας μαζί με τη μεταποίηση μπορεί να αποτελέσει ένα πυλώνα πραγματικά να πατήσει κάπου ο τόπος, πιστεύω ότι το καταφέρνουμε.
Σε ό,τι αφορά το δεύτερο που ήθελα να σας ανακοινώσω, θέλω όμως πριν πάω στις λεπτομέρειες να πω ένα μεγάλο ευχαριστώ στον Πρόεδρο και το Διοικητικό Συμβούλιο, τον Διευθύνοντα Σύμβουλο, τους Διευθυντές αλλά και όλο το προσωπικό του ΟΠΕΚΕΠΕ γιατί δούλεψαν σκληρά, μέρα – νύχτα θα έλεγα το τελευταίο ειδικά διάστημα, γιατί έπρεπε να λύσουμε όλα τα επιμέρους προβλήματα. Είναι γνωστά τα προβλήματα που είχαμε στην προκαταβολή και τις δικαιολογημένες διαμαρτυρίες των αγροτών, ειδικά στα θέματα των κτηνοτρόφων με τους βοσκοτόπους και τα λοιπά και χαίρομαι που τα προβλήματα αυτά έχουν επιλυθεί. 
Σας θυμίζω ότι πρέπει να τα αντιμετωπίζουμε γιατί και στη νέα ΚΑΠ το θέμα των βοσκοτόπων θα είναι ένα σημαντικό κομμάτι, άπτεται ενός σημαντικού φυσικού πόρου που πρέπει να τον διαχειριστούμε σωστά και να τον αναβαθμίσουμε και φυσικά άπτεται της εκτατικής μας αιγοπροβατοτροφίας και βοοτροφίας. Κατά συνέπεια έχουμε κάθε λόγο να τον υποστηρίξουμε.
Το Υπουργείο υποστηρίζει όσο μπορεί τη λειτουργία του ΟΠΕΚΕΠΕ. Σας θυμίζω ότι είναι ο μοναδικός και ένας πιστοποιημένος φορέας για λογαριασμό της Ευρωπαϊκής Ένωσης στη διαχείριση των κονδυλίων, τόσο αυτά που αφορούν τον Πυλώνα Ι δηλαδή τις ενιαίες ενισχύσεις, αλλά ακόμη και τα αναπτυξιακά προγράμματα που τρέχουμε μέσω του Πυλώνα ΙΙ, δηλαδή αυτό που λέμε μέχρι σήμερα Πρόγραμμα Αγροτικής Ανάπτυξης «Αλέξανδρος Μπαλτατζής».
Επομένως είναι ένα σημαντικό εργαλείο και στο πλαίσιο της νέας ΚΑΠ. Εμείς θα υποστηρίξουμε τον Οργανισμό, τον υποστηρίξαμε ήδη με έκτακτο προσωπικό, με την έννοια ότι από τώρα να έρθουν άνθρωποι να εξοικειωθούν με τη λειτουργία του, να αποκτήσουν εμπειρία επιστήμονες, έτσι ώστε εφόσον θα ενισχυθεί με ανθρώπινο δυναμικό να έχουμε ανθρώπους έμπειρους για τη λειτουργία του ΟΠΕΚΕΠΕ.
Επίσης έγιναν σημαντικά βήματα για τον εκσυγχρονισμό του με την έννοια της απόκτησης ψηφιακής τεχνολογίας κλπ, τα έχουμε συζητήσει αυτά μιλώντας για την αξιοποίηση νέων τεχνολογιών στον ΟΠΕΚΕΠΕ και γίνονται επίσης άλλα δυο - τρία προγράμματα προς την ίδια κατεύθυνση, αξιοποιώντας πάλι την τεχνολογία, προκειμένου να φέρει σε πέρας το έργο του.

Πρόεδρος ΟΠΕΚΕΠΕ: Θέλω να σας ευχαριστήσω προσωπικά γι' αυτά που είπατε κύριε Υπουργέ για τους εργαζόμενους του Οργανισμού για δυο πράγματα: για τη δουλειά την οποία έχουν κάνει. Θέλω να σας διαβεβαιώσω ότι εγώ είχα έρθει στον Οργανισμό αυτό με σκεπτικισμό, ενδεχομένως και με μια προκατάληψη και όπως κατ’ επανάληψη έχω τονίσει στον κ. Υπουργό, βρέθηκα σε μια πραγματικότητα η οποία ήταν πάρα πολύ ευχάριστη για εμένα. 
Βρήκα ένα ανθρώπινο δυναμικό το οποίο προσφέρει τεράστιες κοινωνικές υπηρεσίες και δεν το λέω για να τους κολακεύσω. Απόδειξη αυτού του γεγονότος είναι σε αυτό που αναφέρθηκε νωρίτερα ο κ. Τσαυτάρης, ότι η δουλειά η οποία έγινε εδώ μέσα είναι αποτέλεσμα της συλλογικής προσπάθειας που έχουν κάνει αυτοί οι άνθρωποι.
Και την έχουν κάνει και σε πνεύμα εξαιρετικής συνεργασίας και με τις αντίστοιχες υπηρεσίες του Υπουργείου Αγροτικής Ανάπτυξης, αλλά και με τους συνεργαζόμενους φορείς εν προκειμένω, εννοώ τις πύλες εισαγωγής των ΕΑΣ, την ΠΑΣΕΓΕΣ, το Τεχνικό Σύμβουλο κ.λ.π. Συνεργαστήκαμε όλοι μαζί και με τη βοήθεια και στήριξη και καταφέραμε αυτό το αποτέλεσμα, το οποίο για εμένα επικεντρώνεται στη δουλειά των εργαζομένων και υπό αυτή την έννοια αποδέχομαι τα συγχαρητήρια τα οποία λέτε, όχι προσωπικά και για λογαριασμό των Αντιπροέδρων και του Γενικού Διευθυντή, αλλά για λογαριασμό των εργαζομένων.
Η δεύτερη επισήμανση είναι αυτό το οποίο που είπατε νωρίτερα ότι θα στηρίξετε πολιτικά και εσείς και η Κυβέρνηση τον Οργανισμό αυτό. Για εμένα είναι ακόμη πιο σημαντικό αυτό. Έχω εδραία πεποίθηση ότι ίσως είναι ο μοναδικός Οργανισμός πιστοποιημένος στην Ευρωπαϊκή Ένωση, ο οποίος ανταποκρίνεται στο ρόλο και την αποστολή ενός δημόσιου Οργανισμού σε ό,τι αφορά στην προστασία του Δημοσίου συμφέροντος και κυρίως σε ό,τι αφορά την προστασία του κοινωνικού συμφέροντος μέσα από την επιτυχημένη δουλειά την οποία κάνει. 
Θέλω να σας πω ότι είναι επαρκής η εκπροσώπηση του ελληνικού Δημοσίου, για το δημόσιο συμφέρον και κοινωνικό συμφέρον, αναφορικά όχι μόνο στο εσωτερικό αλλά και στο εξωτερικό, όπου καθημερινά ή ανά εβδομάδα πηγαίνουν οι εργαζόμενοι που είναι υψηλών προσόντων, οι περισσότεροι και εκπροσωπούν επάξια και με επάρκεια τα συμφέροντα του κράτους και τα συμφέροντα των πολιτών.
Ήδη έχω καλυφθεί για τρία θέματα τα οποία ανέφερε ο κ. Υπουργός και να σας πω ότι αν υπάρχει ένας γνώμονας λειτουργίας αναφορικά με τη δεύτερη εξαγγελία που έκανε ο κ. Υπουργός, είναι η τήρηση της νομιμότητας και της διαφάνειας στον Οργανισμό αυτό και ό,τι λέω ισχύει και για το Υπουργείο Αγροτικής Ανάπτυξης.
Άρα θέλω να ξέρετε ότι εδώ έχει τηρηθεί όχι μόνο το γράμμα αλλά και η ουσία του νόμου σε ό,τι αφορά τη διαχείριση αντιτιθέμενων οικονομικών συμφερόντων ή οτιδήποτε άλλο συμβαίνει. Οι προκλήσεις είναι όλες για μας και κλείνω με την εξής παρατήρηση που την είπε ο κ. Υπουργός: το διακύβευμα και το αφήγημα μέσα από την πρόσκληση της νέας ΚΑΠ ξεκινάει μέσα από τη σύνθεση των απόψεων και τη σύγκλιση των δράσεων. Ξεκινάει από το εμείς και από την ομαδική δουλειά η οποία γίνεται. Η χώρα δεν έχει τα περιθώρια πια να αντιμετωπίζει τα προβλήματά της με στερεότυπα ξεπερασμένων εποχών, που μας οδήγησαν εδώ που μας οδήγησαν. Σε ό,τι μας αφορά, για την ηγεσία του ΟΠΕΚΕΠΕ εννοώ και προφανώς εναρμονισμένη με την αντίστοιχη πολιτική που ακολουθεί το ΥπΑΑΤ, σας λέμε ότι λειτουργούμε με αυτή τη λογική.

ΥΠΟΥΡΓΟΣ: Θέλω να πω κάτι προς επίρρωση αυτών γιατί υπάρχει και η έξωθεν καλή μαρτυρία γι' αυτά που λέμε. Δεν είναι παράξενο που η 28η χώρα, η Κροατία που μόλις ενώθηκε με τους άλλους 27, ως 28ο μέλος της Ευρωπαϊκής Ένωσης ζήτησε από τον δικό μας ΟΠΕΚΕΠΕ και πήγε λίγες μέρες πριν ένα κλιμάκιο από εδώ, προκειμένου να γίνουν οι συζητήσεις και να δείξουμε πως μπορούμε να τους βοηθήσουμε να στήσουν κι αυτοί τον αντίστοιχο ΟΠΕΚΕΠΕ της Κροατίας. 
Αυτό πρέπει να μας κάνει περήφανους και δεν είναι το μοναδικό, σας γνωρίζω ότι ο δικός μας ΕΦΕΤ κλήθηκε στην Αρμενία να στήσει τον αρμενικό Ενιαίο Φορέα Ελέγχου Τροφίμων που σημαίνει ότι τα συστήματά μας έχουν πραγματικά την έξωθεν καλή μαρτυρία.

Για το νέο καθεστώς στο σύστημα ΟΣΔΕ

Η φετινή χρονιά ήταν η τελευταία χρονιά που λειτουργούσε το σύστημα του ΟΣΔΕ με το διαγωνισμό που γινόταν με τη σύμβαση που είχαμε με την ΠΑΣΕΓΕΣ, τις Ενώσεις δηλαδή των Συνεταιρισμών που έκαναν τις σχετικές δηλώσεις του ΟΣΔΕ.
Το σύστημα αυτό θα αλλάξει και θα έχει τρία νέα στοιχεία. Πρώτα – πρώτα πολλοί δικαιούχοι θα έχουν τη δυνατότητα να κάνουν από μόνοι τους τη δήλωσή τους και πιστεύω ότι πολλοί θα την κάνουν, γιατί αν αναλογιστείτε από την 1/1/2014 δηλαδή σε λίγες μέρες θα αρχίσει η τήρηση βιβλίων εσόδων – εξόδων για τις αγροτικές εκμεταλλεύσεις, κατά συνέπεια οι ίδιοι άνθρωποι που θα τηρούν τα βιβλία αυτά, θα μπορούν να κάνουν και τη δήλωση στο ΟΣΔΕ. 
Δεύτερον, προκηρύσσεται ένας διαγωνισμός που θα δίνει τη δυνατότητα και σε όλους τους άλλους φορείς που θέλουν να πιστοποιηθούν, προκειμένου να παίξουν αυτό το ρόλο στη νέα περίοδο. Για παράδειγμα μπορεί να έρθει ένας συνεταιρισμός και να πει «εγώ θέλω να το κάνω για τους συνεταιριζόμενούς μου ή μια ομάδα, ή ομάδες ομάδων που θα δημιουργηθούν τώρα και με τη νέα Κοινής Οργάνωσης Αγοράς». 
Η λειτουργία των ομάδων θα πάει σε δυο βαθμούς πιο ψηλά, θα επιτραπεί δηλαδή η δημιουργία ομάδων – ομάδων και όπως επίσης και κλαδικές τριτοβάθμιες οργανώσεις αυτών των ομάδων. 
Όλοι αυτοί θα έχουν τη δυνατότητα να έρθουν και να πιστοποιηθούν για να κάνουν είτε σε πρωτοβάθμια δραστηριότητα την κατάθεση της δήλωσης ΟΣΔΕ ή σε δευτεροβάθμια δραστηριότητα τον έλεγχο αυτών των δηλώσεων κατά Περιφέρεια ή κατά περιοχή ή και κατά τομέα.
Όλοι αυτοί θα ελεγχθούν, θα πιστοποιηθούν από τον ΟΠΕΚΕΠΕ και θέλω να πιστεύω ότι με τον τρόπο αυτό θα λυθεί και το συγκεκριμένο ζήτημα. Αυτό ήταν το τρίτο στοιχείο που αφορά τις δηλώσεις ΟΣΔΕ και το νέο καθεστώς που θα ισχύει από τη νέα χρονιά.

Για το πρόγραμμα νέων αγροτών ύψους 140 εκατ. ευρώ

Βρίσκομαι στην ευχάριστη θέση να σας ανακοινώσω ότι μόλις υπέγραψα την ΚΥΑ που αφορά το πρόγραμμα των νέων αγροτών. Επομένως θα δείτε σύντομα την προκήρυξη. Το πρόγραμμα έχει ανέλθει σε 140 εκατομμύρια ευρώ, άρα υπολογίζουμε ότι ακόμη 8.000 νέοι αγρότες θα έχουν την ευχέρεια να ωφεληθούν από το συγκεκριμένο πρόγραμμα, αναλογιζόμενοι το μεγάλο αριθμό των αιτημάτων που είχαμε από τους νέους αγρότες και τη στροφή του κόσμου προς τον πρωτογενή τομέα, τη μεταποίηση κ.λ.π. 
Αναλογιζόμενος το μεγάλο μας κοινωνικό πρόβλημα που είναι αυτή τη στιγμή η ανεργία και αναλογιζόμενος όπως έχω ξαναπεί την ανάγκη ενίσχυσης του ανθρώπινου δυναμικού και ιδιαίτερα της ενίσχυσης των νέων στη γεωργία, να επαναλάβω ότι ένα από τα μεγάλα διαρθρωτικά προβλήματα όχι μόνο της χώρας μας αλλά και ολόκληρης της Ευρώπης είναι η γήρανση του αγροτικού πληθυσμού.
Πιστεύω ότι το πρόγραμμα που υλοποιείται στην τρέχουσα περίοδο έστω και τα τελευταία ένα - δυο χρόνια θα μας βοηθήσει να υλοποιήσουμε καλύτερα το πρόγραμμα αυτό στη νέα προγραμματική περίοδο, με πολύ μεγαλύτερα ποσά. Σας θυμίζω ότι μέσα στο πλαίσιο της νέας ΚΑΠ, αναλογιζόμενοι το πρόβλημα το δημογραφικό που έχει η γεωργία της Ευρώπης, είμαστε υποχρεωμένοι μέχρι και 2% των χρημάτων της νέας ΚΑΠ να το δώσουμε για την είσοδο νέων ανθρώπων στον αγροτικό τομέα.

Για την υπογραφή απόφασης σχετικά με την προκήρυξη Εθνικού Διαγωνισμού για τη δωρεάν διανομή ρυζιού σε ευπαθείς ομάδες

Σε ό,τι αφορά στη δωρεάν διανομή τροφίμων σε ευπαθείς ομάδες της χώρας μας, σας θυμίζω ότι πρώτη φορά ο διαγωνισμός αυτός «έτρεξε» για τις τρεις ξέχωρες γεωγραφικές ενότητες του τόπου μας. Αυτό είχε σαν αποτέλεσμα να έρθουν πάρα πολλές εταιρείες και να διαγωνιστούν και αρκετές εταιρείες να κερδίσουν κομμάτια αυτού του διαγωνισμού και να το υλοποιήσουν.
Το πρόγραμμα αυτό «έτρεξε» με επιτυχία σε όλα τα προϊόντα. Εμείς δηλαδή, σαν ΟΠΕΚΕΠΕ και σαν Υπουργείο, κάναμε τους διαγωνισμούς στην ώρα μας σε όλα τα προϊόντα. Σε ένα από τα προϊόντα υπήρξαν νομικές παρεμβάσεις, δηλαδή έγιναν ασφαλιστικά μέτρα, ευελπιστώντας ότι τα ασφαλιστικά μέτρα θα εκδικαστούν όπως προβλέπει ο νόμος μέσα σε μια εβδομάδα. Ζητήσαμε από την Ευρωπαϊκή Ένωση, δεδομένου ότι όλα έπρεπε να είχαν ολοκληρωθεί μέχρι το τέλος Σεπτεμβρίου και οι πληρωμές, παράταση δυο εβδομάδων, προκειμένου μια εβδομάδα να έρθουν οι αποφάσεις των ασφαλιστικών μέτρων και σε μια εβδομάδα να πληρώσουμε. Και πράγματι η Ευρωπαϊκή Ένωση μας έδωσε το 15θήμερο που αιτηθήκαμε. Δεν μπορούσε να δοθεί μεγαλύτερη παράταση γιατί, όπως γνωρίζετε, από την 15η Οκτωβρίου λήγει το οικονομικό έτος της Ευρωπαϊκής Ένωσης.
Δυστυχώς, πήρε 21 ημέρες στα δικαστήρια να μας στείλουν τις αποφάσεις τους. Επομένως όταν ήρθε η απόφαση δεν μπορούσε πλέον να πληρωθεί από κοινοτικούς πόρους το πρόγραμμα γιατί έληξε το προβλεπόμενο 15θήμερο και δεν μπορούσε να παραταθεί για άλλο χρονικό διάστημα. Άρα η απάντηση της Κοινότητας ήταν πλέον αρνητική. 
Η Κυβέρνηση αποφάσισε να υλοποιήσει το πρόγραμμα από εθνικούς πόρους και αυτό είναι αυτό που σας ανακοινώνω σήμερα. Έχουν εξευρεθεί δηλαδή εθνικοί πόροι, επομένως τέλειωσε ο προηγούμενος διαγωνισμός ανεστάλη και θα πάμε σε νέο εθνικό διαγωνισμό από εθνικούς πόρους για να δώσουμε στους δικαιούχους των ευπαθών ομάδων τις ποσότητες ρυζιού που δικαιούνται.
Έχει υπογραφεί η απόφαση, πιστεύω ότι σύντομα θα γίνει ο διαγωνισμός και σε λίγο διάστημα θα έχουμε την ικανότητα να μοιράσουμε και ρύζι όπως έχουμε υποσχεθεί στις ομάδες αυτές.",http://minagric.gr/index.php/el/the-ministry-2/grafeiotypou/sinentefxeis/2054-dt191213b
77,"Συνέντευξη Υπουργού ΥπΑΑΤ, κ. Αθανάσιου Τσαυτάρη στην εφημερίδα «Τύπος της Κυριακής» και τη δημοσιογράφο Γωγώ Κατσέλη",12/16/2013,Αθανάσιος Τσαυτάρης,"«Αυτόματη και ψηφιακή η επιστροφή φόρου στους αγρότες για το πετρέλαιο»

Με ψηφιακό τρόπο θα γίνεται από 1/1/2014 η επιστροφή του Ειδικού Φόρου Κατανάλωσης του πετρελαίου στους αγρότες, όπως αναφέρει στο «΄Εξυπνο Χρήμα» ο υπουργός Αγροτικής Ανάπτυξης και Τροφίμων, κ. Αθανάσιος Τσαυτάρης. Αγοράζοντας οι αγρότες πετρέλαιο από οποιοδήποτε πρατήριο και δίνοντας απλώς το ΑΦΜ τους, ενημερώνεται αυτόματα η Γενική Γραμματεία Πληροφοριακών Συστημάτων του υπουργείου Οικονομικών και μετά από διασταύρωση των στοιχείων κατατίθεται στους λογαριασμούς των δικαιούχων η επιστροφή του ΕΦΚ. Σε ανάλογο μοντέλο προσανατολίζεται το ΥπΑΑΤ για την επιστροφή του ΦΠΑ. Παράλληλα, ο υπουργός διαβεβαιώνει ότι δεν τίθεται θέμα κατάσχεσης των επιδοτήσεων χωρίς την έγγραφη εξουσιοδότηση του παραγωγού για συμψηφισμό χρεών.

Με αφορμή την έκθεση του ΟΟΣΑ για την παράταση ζωής του φρέσκου γάλακτος πέρα των πέντε ημερών, εκφράσατε διαφορετικές απόψεις. Ποιες είναι οι δικές σας προτάσεις για τη μείωση της τιμής του γάλακτος;

Έτσι είναι. Όταν κλήθηκα στο αρμόδιο για το θέμα Υπουργείο Ανάπτυξης να πω την άποψή μου, μίλησα πρώτα σαν επιστήμονας.
Τα μοντέλα του Βορρά, που ο μελετητής του ΟΟΣΑ είχε ως πρότυπα και πρότεινε την επέκτασή τους στην Ελλάδα, έπρεπε να γνωρίζει ότι για τους αντικειμενικούς λόγους που θα σας παραθέσω δεν είναι εύκολα εφαρμόσιμα εδώ, ένεκα ακριβώς των ιδιαιτεροτήτων, τόσο των παραγωγικών μας συστημάτων, όσο και των κλιματικών συνθηκών. 
Για αυτούς άλλωστε τους λόγους, όπως γνωρίζετε, η Ευρωπαϊκή Ένωση άφησε ελεύθερο το θέμα της διάρκειας ζωής του φρέσκου γάλακτος στα κράτη - μέλη.
Πρότεινα, λοιπόν, στους συναδέλφους στο Υπουργείο Ανάπτυξης να παραμείνει η διάρκεια του φρέσκου γάλακτος στις 5 ημέρες, Και εξήγησα γιατί δεν πρέπει να ονομάσει κάποιος γάλα 7 ή 10 ημερών ως «φρέσκο γάλα», δηλαδή χαμηλής παστερίωσης. Αυτή είναι η διαφορά. Ακριβώς για αυτό γίνεται υψηλή παστερίωση, για να δίνουμε γάλα μακράς διάρκειας (long life) 7 ή 9 παραπάνω ημερών, όπως γίνεται και σήμερα. 
Τώρα, μιλώντας ως Υπουργός Αγροτικής Ανάπτυξης και Τροφίμων, είχα επίσης την υποχρέωση να τονίσω τους κινδύνους συρρίκνωσης της ελληνικής κτηνοτροφίας και γεωργίας γενικότερα (μια και η φυτική παραγωγή παράγει ζωοτροφές για την κτηνοτροφία) με την κυκλοφορία από το εξωτερικό γάλακτος μακράς διαρκείας 7, 9 ή και περισσότερων ημερών που θα ανταγωνίζεται με το χαρακτήρα του «φρέσκου», την ντόπια παραγωγή.
Τρόποι για να μπορέσει ο ντόπιος καταναλωτής να αποκτήσει την ποιότητα του φρέσκου ελληνικού γάλακτος σε χαμηλές τιμές, αλλά και να ενισχυθεί η ντόπια κτηνοτροφία υπάρχουν. 
Παράδειγμα αποτελούν οι ντόπιες γαλακτοβιομηχανίες που το κάνουν ήδη, δηλαδή λένε «μπορώ να μαζέψω γρήγορα ντόπιο γάλα και το πρωί να το διανείμω παστεριωμένο στον καταναλωτή της περιοχής και να του πω αυτό είναι φρέσκο γάλα 1-2 ημερών, χαμηλότερο του ενός ευρώ το λίτρο. 
Επιπλέον, επιχειρούμε αξιοποιώντας διαθέσιμους κοινοτικούς πόρους ή και εθνικούς να μειώσουμε το κόστος παραγωγής (με επιστροφή του Ειδικού Φόρου Κατανάλωσης Πετρελαιοειδών), το κόστος ζωοτροφών σε απόμακρες περιοχές με την καταβολή της εξισωτικής αποζημίωσης στους παραγωγούς αυτών των περιοχών, με τα προγράμματα βελτίωσης του ζωικού κεφαλαίου, μάλιστα και των παραδοσιακών μας φυλών ζώων (αύξηση της γαλακτοπαραγωγής ανά ζώο) και θα μπορούσα να απαριθμήσω και άλλες δράσεις για τους συγκεκριμένους στόχους.

Μεγάλο ζητούμενο αποτελεί και το κλείσιμο της ψαλίδας των τιμών από το χωράφι στο ράφι. Τι σκοπεύετε να κάνετε για αυτό;

Ως προς το κόστος παραγωγής, αλλά και το κόστος καταναλωτή, που σωστά πρέπει επίσης να λαμβάνουμε υπόψη ιδιαίτερα στη σημερινή συγκυρία με το συρρικνωμένο εισόδημα πολλών, στο ΥπΑΑΤ προσπαθούμε και στα δύο μέτωπα. Προχωρούμε λοιπόν σε σημαντικές πρωτοβουλίες με στόχο να μειώσουμε την «ψαλίδα» στις τιμές παραγωγού με τις τιμές που βρίσκει ο καταναλωτής στο ράφι. Καθιερώσαμε και νομοθετούμε το θεσμό των «Αγορών Παραγωγών», τα Farmers Markets, όπου οι αγρότες θα μπορούν να πωλούν χωρίς μεσάζοντες τα προϊόντα τους, με στόχο τη μείωση της τιμής διακίνησης των προϊόντων τους. 
Επίσης, με την καθιέρωση των βιβλίων εσόδων και εξόδων θα μπει τέλος σε αθέμιτες πρακτικές, ενώ παράλληλα με τη λειτουργία του Ενιαίου Μητρώου Εμπόρων Αγροτικών Προϊόντων υποστηρίζουμε τη μεγαλύτερη δυνατή εξασφάλιση της διαφάνειας και της ασφάλειας στις εμπορικές συναλλαγές αγροτικών προϊόντων, εφοδίων και εισροών και την προστασία των Ελλήνων αγροτών κατά την εμπορική διακίνηση των προϊόντων τους.

Κύριε υπουργέ, όπως έχετε πει, η διαδικασία καταβολής του ΕΦΚ πετρελαίου στους αγρότες αλλάζει από την 1η Ιανουαρίου 2014 ώστε να είναι πιο ευέλικτη και χωρίς γραφειοκρατικό κόστος. Έχετε καταλήξει λοιπόν στον τρόπο που θα γίνεται η επιστροφή ΕΦΚ;

Έχουμε καταλήξει σε ένα απλό, απαλλαγμένο γραφειοκρατικό τρόπο. Η πρότασή μας την οποία μένει να συζητήσουμε και με το υπουργείο Οικονομικών, είναι η επιστροφή του ΕΦΚ του αγροτικού πετρελαίου να γίνεται ψηφιακά. Δεδομένου ότι οι αγρότες θα τηρούν βιβλία εσόδων – εξόδων και κάθε μήνα, κάθε τρεις μήνες θα μπαίνουν μέσα οι δαπάνες τους, θα φαίνεται από εκεί η επιστροφή φόρου, βάσει του πίνακα με τους συντελεστές που έχουμε, δικαιούται. Δεν χρειάζεται δηλαδή να καθιερωθεί η «κάρτα του αγρότη», όπως ακούγεται τόσο καιρό. Εμείς προτείνουμε να ληφθεί υπόψη η πλήρης ετήσια μηχανογράφηση του ΟΣΔΕ και η δημιουργία του μητρώου αγροτών και γεωργικών εκμεταλλεύσεων ώστε η βασική διοικητική υποστήριξη να προέλθει από το ΥπΑΑΤ μέσω του ΟΠΕΚΕΠΕ.
Επιπλέον, θα πρέπει να ενημερωθεί το Σύστημα του υπουργείου Οικονομικών όπου έχουν πρόσβαση όλα τα πρατήρια. Έπειτα, η διαδικασία είναι απλή. Ο αγρότης θα μπορεί να αγοράζει πετρέλαιο κίνησης από οποιοδήποτε πρατήριο και δίνοντας μόνο το ΑΦΜ του θα ενημερώνεται αυτόματα η Γενική Γραμματεία Πληροφοριακών Συστημάτων του υπουργείου Οικονομικών. Θα αποστέλλεται η συναλλαγή αγοράς του πετρελαίου κίνησης στο ΚΕΠΥΟ κι εκεί θα γίνεται έλεγχος του ΑΦΜ και της δικαιούμενης ποσότητας ανάλογα με τα στοιχεία του ΟΠΕΚΕΠΕ και κάθε τετράμηνο θα γίνεται αυτόματη επιστροφή της διαφοράς του φόρου στο λογαριασμό του γεωργού. Κάτι ανάλογο σκοπεύουμε να κάνουμε και με την επιστροφή του ΦΠΑ.

«Κανείς δεν μπορεί να κατασχέσει τις επιδοτήσεις των αγροτών»

Στην τελευταία του επίσκεψη στην Ελλάδα ο Ευρωπαίος Επίτροπος, κ. Ciolos, είχε τονίσει ότι οι επιδοτήσεις ανήκουν στους αγρότες. Από την άλλη, πριν λίγες ημέρες ο Υφυπουργός Ανάπτυξης, κ. Σκορδάς σε έγγραφο που απέστειλε στη Βουλή ανέφερε ότι το ""ακατάσχετο"" των επιδοτήσεων αφορά σε ποσά έως 1500 ευρώ. Η θέση η δική σας ποια είναι κ. Υπουργέ;

Οι ενισχύσεις καταβάλλονται στο ακέραιο στους λογαριασμούς των παραγωγών από τον Οργανισμό Πληρωμών, τον ΟΠΕΚΕΠΕ. Οι ενισχύσεις αυτές είναι «ακατάσχετες», που σημαίνει ότι πριν κατατεθούν από εμάς στον λογαριασμό του παραγωγού, δεν μπορεί κανείς να τις πειράξει, ούτε το υπουργείο ούτε κανείς άλλος. Ούτε για φορολογικές οφειλές, ούτε για ασφαλιστικές εισφορές, ούτε για οφειλές προς τρίτους δεν μπορούν να πειραχθούν οι επιδοτήσεις.
Αυτό προβλέπεται ρητά και στις κοινοτικές διατάξεις και στον δικονομικό κώδικα και σε όλες τις υπουργικές αποφάσεις και σε αυτό αναφερόταν ο κ. Ciolos. Mόνο έπειτα από έγγραφη εξουσιοδότηση του ίδιου του παραγωγού και πάντα μετά από την πληρωμή των ενισχύσεων στο λογαριασμό του, μπορεί να γίνει οποιοσδήποτε συμψηφισμός. Δηλαδή, ο συμψηφισμός αφορά τον ίδιο των παραγωγό που έχει συμφωνήσει να γίνει αυτός, ως διευκόλυνση. 
Όπως για παράδειγμα γίνεται σήμερα με τα ασφάλιστρα για τη σοδειά του γεωργού στον ΕΛΓΑ.
Ο γεωργός ασφαλίζει τη σοδειά του έναντι φυσικών καταστροφών, όμως με υπεύθυνη δήλωση που υπογράφει ο ίδιος, προκειμένου να μην πληρώσει τη στιγμή της ασφάλισης, ζητά να του αφαιρέσουν τα ασφάλιστρά του από την ενιαία ενίσχυση που λαμβάνει 2 - 3 μήνες αργότερα, όταν του κατατεθεί η επιδότηση από το υπουργείο.
Τέλος, πρέπει να διευκρινίσουμε όμως ότι οι άμεσες ενισχύσεις καταβάλλονται στους αγρότες για αντιμετώπιση ενός μέρους του κόστους παραγωγής. Δεν αποτελούν δηλαδή εισόδημα.

Στο πολυνομοσχέδιο το οποίο είχατε πει ότι θα κατατεθεί πριν το τέλος του χρόνου, περιλαμβάνεται και η τροπολογία του νόμου 4015 για τους συνεταιρισμούς. τι θα προβλέπει η τροπολογία αυτή;

Επιθυμία μας είναι στο πολυνομοσχέδιο που προωθούμε προς ψήφιση και με το οποίο ρυθμίζονται ποικίλα θέματα κτηνοτροφίας, γεωργικής ασφάλισης, φυτοπροστασίας κ.ά, να περιλάβουμε τροπολογία για τους αγροτικούς συνεταιρισμούς, δηλαδή για το νόμο 4015/2011, με σκοπό να μπορέσουν να επιλυθούν όσο το δυνατόν περισσότερα απ’ τα ζητήματα που πρόεκυψαν απ’ την εφαρμογή του νομού αυτού τη τελευταία διετία, ώστε να μπορέσει αυτός να γίνει πιο εφαρμόσιμος και πιο λειτουργικός. Η τροπολογία αυτή άπτεται ζητημάτων καίριων όπως η σύσταση πρωτοβάθμιων και δευτεροβάθμιων συνεταιριστικών οργανώσεων, ο ελάχιστος αριθμός μελών τους, το ελάχιστο απαιτούμενο κεφάλαιό τους, η διαδικασία μετατροπής και συγχώνευσής τους, η εκκαθάρισή τους, τα χρέη τους κλπ.
Ήδη μέσα από τη διαδικασία εγγραφής και ελέγχου στο μητρώο που ολοκληρώθηκε την 30-9-2013, έγινε ένα μεγάλο ξεκαθάρισμα των συνεταιρισμών σφραγίδων - αυτών δηλαδή που υπήρχαν μόνο στα χαρτιά και ήταν ουσιαστικά ανενεργοί. Σκοπός μας είναι το συνεταιριστικό κίνημα να λειτουργεί και να αναπτύσσεται μέσα από υγιείς, υπαρκτούς και πραγματικά ενεργούς και παραγωγικούς συνεταιρισμούς που ανταποκρίνονται στο πνεύμα με το οποίο συστάθηκαν. Το συνεταιρίζεσθαι συνιστά βασική συνταγματική αρχή που μας βρίσκει αρωγούς στην υλοποίησή της με κάθε τρόπο γιατί έρχεται να αντιμετωπίσει μια διαρθρωτική αδυναμία της γεωργίας μας που είναι μικρές και διάσπαρτες εκμεταλλεύσεις. Πολλώ δε μάλλον ένεκα του ότι από το τρέχον έτος, δίνεται και από την κοινοτική νομοθεσία ιδιαίτερη βαρύτητα στο συνεταιρίζεσθαι με διεύρυνση των κοινοτικών ορολογιών, όπως είναι αυτές του αρχηγού της αγροτικής εκμετάλλευσης, της τήρησης απ’ αυτόν βιβλίων εσόδων – εξόδων, του μητρώου αγροτικής εκμετάλλευσης κλπ.

Προγράμματα για την ένταξη χιλιάδων νέων σε γεωργία - κτηνοτροφία

Δίνετε μεγάλη έμφαση στους νέους αγρότες. Ωστόσο, αν και η προκήρυξη για το πρόγραμμα που ανακοινώσατε πριν λίγο καιρό αναμενόταν στα μέσα Νοεμβρίου, ακόμα δεν έχει βγει.

Ένα από τα διαθρωτικά προβλήματα της ελληνικής αλλά και συνολικά της ευρωπαϊκής γεωργίας είναι το γεγονός ότι ο πληθυσμός που ασχολείται με αυτή είναι δημογραφικά γερασμένος. Σε όλη την Ευρώπη μόνο το 6% του πληθυσμού είναι κάτω από 40 χρόνων στον αγροτικό τομέα. Έχω τονίσει και άλλες φορές ότι η γεωργία μας μπορεί να τα καταφέρει με λιγότερο νερό, ίσως με λιγότερο λίπασμα και φάρμακο ή υποβαθμισμένο έδαφος. Δεν υπάρχει όμως γεωργία χωρίς γεωργούς, όπως δεν υπάρχει κτηνοτροφία χωρίς κτηνοτρόφους και δεν υπάρχει αλιεία χωρίς ψαράδες. 
Για αυτό το λόγο λαμβάνουμε πρωτοβουλίες ώστε να βελτιωθεί αυτή η κατάσταση. Διαπραγματευτήκαμε και πετύχαμε στη Νέα ΚΑΠ 2014-2020 το 2% των χρημάτων να δαπανηθεί για την ένταξη νέων ανθρώπων στη γεωργία και την κτηνοτροφία. 
Στο πλαίσιο αυτής της προσπάθειας συμπεριλαμβάνεται και το πρόγραμμα των Νέων Αγροτών. Ας μην λησμονούμε ότι ήδη έχουμε εντάξει 12.000 άτομα σε παλαιότερες προκηρύξεις του εν λόγω προγράμματος και με τη νέα προκήρυξη ύψους 100 εκ. € θα ενταχθούν και άλλοι 6.000 και πλέον νέοι άνθρωποι. 
Απαντώντας στην ερώτησή σας για την καθυστέρηση λίγων ημερών της προκήρυξης, αυτή οφείλεται στην ανάγκη τροποποίηση της παλαιάς ΚΥΑ, με στόχο στη νέα προκήρυξη να είναι εμφανώς μειωμένες οι γραφειοκρατικές διαδικασίες για να μπορέσουν να βγουν τα αποτελέσματα σε συντομότερο χρονικό διάστημα ώστε να λάβουν άμεσα οι δικαιούχοι και την πρώτη δόση του πριμ εγκατάστασης και όχι να περιμένουν χρόνια όπως συνέβαινε στο παρελθόν.
Πέραν της μείωσης όμως της γραφειοκρατίας, μέσω της τροποποίησης αυτής, προσπαθούμε να εναρμονίσουμε τις απαιτήσεις του προγράμματος και με τις συνθήκες που επικρατούν στη σημερινή πραγματικότητα. Έτσι για παράδειγμα μειώνουμε το ύψος των προβλεπόμενων επενδύσεων στη γεωργική εκμετάλλευση από 50.000 € και άνω σε 25.000 € και άνω, ώστε να είναι ρεαλιστικός ο στόχος της επένδυσης και λόγω της οικονομικής κρίσης που επικρατεί στην πατρίδα μας.

Στο μέτωπο της νέας ΚΑΠ, σε ποιους παραγωγικούς τομείς θα εστιάσει η χώρα μας; Καθότι η νέα ΚΑΠ θέτει αυξημένες υποχρεώσεις ως προς το «πρασίνισμα» πως επηρεάζονται οι Έλληνες αγρότες;

Η νέα ΚΑΠ μας δίνει τα κατάλληλα εργαλεία, καθώς και την ευελιξία να στηρίξουμε ισόρροπα όλους τους κλάδους του πρωτογενούς μας τομέα, δηλαδή τη φυτική παραγωγή, την κτηνοτροφία και την αλιεία. Για παράδειγμα μέσα από την αύξηση της συνδεδεμένης ενίσχυσης μέχρι το ποσοστό του 10% που πετύχαμε για την καλλιέργεια πρωτεϊνούχων φυτών όπως τα ψυχανθή, θα μπορέσουμε να δώσουμε μια σημαντική «ανάσα» στην κτηνοτροφία μας μέσα από την παραγωγή ελληνικών πρωτεϊνούχων ζωοτροφών μειώνοντας σημαντικά το κόστος παραγωγής. Ταυτόχρονα, όμως με αυτή την πολιτική, εκτός από την κτηνοτροφία, θα στηρίξουμε και τη φυτική μας παραγωγή, καθώς τα ψυχανθή ικανοποιούν πλήρως το λεγόμενο «πρασίνισμα» επιτρέποντας στους αγρότες μας να λάβουν τις άμεσες ενισχύσεις. Με το «πρασίνισμα» η γεωργία στην Ευρώπη πραγματοποιεί συνολικά μια στροφή προς την αειφορία, δηλαδή την παραγωγή με σεβασμό στο περιβάλλον και τις επόμενες γενεές, θέση την οποία υποστηρίξαμε σθεναρά και εμείς σαν χώρα κατά τις πρόσφατες διαπραγματεύσεις. Σύμφωνα λοιπόν με τον κανόνα του «πρασινίσματος», το 30% των άμεσων ενισχύσεων θα δίνονται μόνο εάν γίνονται σεβαστά υποχρεωτικά περιβαλλοντικά μέτρα, όπως η εναλλαγή καλλιεργειών, ζώνες οικολογικής εστίασης κ.ά. Ωστόσο, οι Έλληνες αγρότες δεν πρέπει να ανησυχούν, καθώς προβλέπονται εξαιρέσεις (οπωρώνες, βοσκότοποι, χορτονομές, ψυχανθή, ρύζι κλπ) που καθιστούν ρεαλιστική την εφαρμογή των μέτρων και απαλλάσσουν από υπέρμετρες υποχρεώσεις τις μικρές εκμεταλλεύσεις της χώρας μας, όπως και μεταβατικές διατάξεις.",http://minagric.gr/index.php/el/the-ministry-2/grafeiotypou/sinentefxeis/2038-dt161213
78,"Άρθρο Υπουργού ΥπΑΑΤ, κ. Αθανάσιου Τσαυτάρη, στην εφημερίδα «Αγγελιοφόρος της Κυριακής»",12/16/2013,Αθανάσιος Τσαυτάρης,"«Αναπτυξιακά έργα για την αειφόρο διαχείριση του νερού»

«Στο Υπουργείο Αγροτικής Ανάπτυξης και Τροφίμων καταβάλλουμε κάθε προσπάθεια ώστε να αξιοποιήσουμε με τον καλύτερο δυνατό τρόπο το νερό, που αποτελεί έναν από τους πιο σημαντικούς πόρους για τη γεωργία μας και βρίσκεται υπό περιορισμό. Οι προσπάθειές μας επικεντρώνονται σε αυτήν την κατεύθυνση, όχι μόνο γιατί έτσι πρέπει να γίνει σε εθνικό επίπεδο, αλλά γιατί έτσι επιβάλλει και η Ευρωπαϊκή Ένωση. Δίνεται, δηλαδή, ιδιαίτερη έμφαση σε ευρωπαϊκό επίπεδο και μέσω της νέας ΚΑΠ, για να διαχειριστούμε με αειφόρο τρόπο αυτόν τον τόσο σημαντικό πόρο για τη γεωργία, αναλογιζόμενοι και τα προβλήματα από τις επερχόμενες κλιματολογικές αλλαγές, που θα κάνουν αυτόν τον πόρο ακόμη πιο περιορισμένο. Επιπλέον, παράγοντες όπως η κακοδιαχείριση και η μη σωστή χρήση του νερού τα προηγούμενα χρόνια, όπως επίσης και ο ανταγωνισμός που δέχεται το νερό της άρδευσης των αγρών από το νερό της ύδρευσης των αστικών κέντρων επιβάλλουν τη χάραξη στρατηγικού σχεδιασμού και τη λήψη κατάλληλων μέτρων, για τη σωστή και ορθολογική αξιοποίηση του νερού άρδευσης.

Τα μέτρα αυτά δεν μπορεί να είναι άλλα παρά η κατασκευή μεγάλων εγγειοβελτιωτικών έργων, όπως φράγματα και λιμνοδεξαμενές που συλλέγουν το επιφανειακό νερό, καθώς και η κατασκευή ή ο εκσυγχρονισμός των υφιστάμενων αρδευτικών δικτύων, που το αξιοποιούν με ταυτόχρονη εξοικονόμησή του για την άρδευση των καλλιεργειών, σε συνδυασμό και με άλλα έργα, όπως ο τεχνητός εμπλουτισμός καρστικών συστημάτων, δηλαδή η εισαγωγή με διάφορα τεχνικά μέσα πρόσθετων ποσοτήτων νερού στα υδροφόρα στρώματα από επιφανειακό νερό ή από νερό χειμάρρων, καθώς και ο έλεγχος της χημικής ποιότητας των αρδευτικών υδάτων.

Σε ολόκληρη την Ελλάδα, χρηματοδοτούμε σημαντικά αναπτυξιακά έργα υποδομών μέσα από το Πρόγραμμα Αγροτικής Ανάπτυξης «Αλέξανδρος Μπαλτατζής», συνολικού προϋπολογισμού 495.000.000 ευρώ. Παράλληλα, συμπράττουμε και με φορείς της Τοπικής Αυτοδιοίκησης σε όλη τη χώρα αξιοποιώντας κτιριακές και άλλες υποδομές του υπουργείου προκειμένου να υλοποιήσουμε από κοινού δράσεις εκπαίδευσης και κατάρτισης, που αφορούν σημαντικές πτυχές της γεωργίας, με άμεση προοπτική αξιοποίησης από τις τοπικές κοινωνίες, όπως για παράδειγμα το Πρότυπο Εκπαιδευτικό και Επιδεικτικό Αγρόκτημα Εφαρμογών της Γεωθερμίας που δημιουργούμε σε σύμπραξη με το Δήμο Νέστου στη Χρυσούπολη Καβάλας.

Πρόκειται για κρίσιμες υποδομές και σημαντικές αναπτυξιακές επενδύσεις, που θα διευκολύνουν σε μεγάλο βαθμό την παραγωγική διαδικασία και θα προσδώσουν μακροχρόνια οφέλη στον πρωτογενή τομέα αλλά και στην ποιότητα των νερών άρδευσης των αγροτικών περιοχών της χώρας. Επίσης, οι ολοκληρωμένες παρεμβάσεις που γίνονται ανά τις περιφέρειες σε όλη τη χώρα θα έχουν πολλαπλές χρήσεις, με ποικιλότροπα οφέλη τόσο για τον τόπο, όσο και για την εθνική μας οικονομία σε αυτήν τη δύσκολη συγκυρία.

Ένα τέτοιο μεγάλο σύμπλεγμα αναπτυξιακών έργων, ίσως από τα πιο ολοκληρωμένα για ένα νομό, πραγματοποιούμε στο νομό Καστοριάς. Πιο συγκεκριμένα, αρχίζοντας από το Νεστόριο, όπου υλοποιείται έργο συνολικού προϋπολογισμού 29.733.636 ευρώ και αφορά στην κατασκευή φράγματος Νεστορίου αλλά και αρδευτικών δικτύων με υδροδότηση από τον ποταμό Νέστο.

Τα οφέλη από την υλοποίηση του μεγάλου αυτού έργου της περιοχής θα είναι πολλαπλά. Πρώτα απ' όλα, από οικονομική άποψη, θα δεκαπλασιάσουμε σχεδόν το εισόδημα των αγροτών των αρδευόμενων περιοχών από την αύξηση της απόδοσης των καλλιεργειών, ενώ τα ακαθάριστα (προ φόρων) ετήσια λειτουργικά κέρδη από την παραγωγή υδροηλεκτρικής ενέργειας τα υπολογίζουμε σε περίπου 1.075.000 ευρώ. Επιπλέον, δίνουμε οριστική λύση στο πρόβλημα της ύδρευσης των οικισμών της Καστοριάς, ενώ, επίσης, η τουριστική αξιοποίηση του ταμιευτήρα -που είναι κοντά στο γνωστό πάρκο στον ποταμό Αλιάκμονα, όπου κάθε χρόνο διεξάγεται το γνωστό River Party, το οποίο φέρνει χιλιάδες επισκεπτών στην ακριτική αυτήν περιοχή- της αναρρυθμιστικής δεξαμενής του φράγματος και των λοιπών έργων θα συμβάλει αποφασιστικά στην ανάπτυξη της ευρύτερης περιοχής του Γράμμου. Τέλος, μία ακόμη χρήση του αποθηκευμένου νερού στον ταμιευτήρα αποτελεί ο ανεφοδιασμός των πυροσβεστικών ελικοπτέρων, για την κατάσβεση πυρκαγιών σε περίπτωση που αυτές εκδηλωθούν στις γύρω δασικές εκτάσεις του Γράμμου, τα οποία έως τώρα έπρεπε να πετάξουν σε μεγάλες αποστάσεις για προμήθεια νερού από τη λίμνη Καστοριάς.

Τα αρδευτικά δίκτυα που δρομολογήθηκαν και θα ακολουθήσουν την κατασκευή του φράγματος (συνολικού προϋπολογισμού μελέτης 4.480.000 ευρώ) θα καλύψουν τις μεγάλες αρδευτικές ανάγκες των αγροτικών καλλιεργειών έκτασης 72.900 στρεμμάτων, εξασφαλίζοντας τις απαιτούμενες ποσότητες νερού, λύνοντας το πρόβλημα της περιοχής που αναπτύσσεται εκατέρωθεν της κοίτης του ποταμού Αλιάκμονα και εκτείνεται από το Νεστόριο μέχρι το χωριό Μανιάκοι. Αυτό θα έχει σημαντικές επιπτώσεις στην παραγωγή, επειδή θα οδηγήσει σε εντατικές καλλιέργειες υψηλής παραγωγής -καλαμπόκια, φασόλια, τριφύλλια. Έτσι, άμεσα θα υποστηριχθεί η μεγαλύτερη παραγωγή των εξαιρετικών οσπρίων του τόπου, όπως τα γνωστά φασόλια Καστοριάς κ.ά., αλλά έμμεσα θα βοηθήσουν και την κτηνοτροφία του τόπου, διότι θα δίνουν τη δυνατότητα να παραχθεί ντόπια φτηνότερη ζωοτροφή, χωρίς να χρειάζεται η δαπανηρή μεταφορά της από μεγαλύτερες αποστάσεις. Με τον τρόπο αυτόν πιστεύουμε ότι θα αναβαθμιστεί η ακριτική αυτή περιοχή του τόπου μας, που έχει όμως τόσο μεγάλες δυνατότητες και στον πρωτογενή τομέα και στη μεταποίηση και στην κτηνοτροφία κ.λπ.

Πέραν όμως αυτών, στην περιοχή της Καστοριάς και συγκεκριμένα στη Διποταμιά υλοποιείται και ένα άλλο σημαντικό έργο από το ΥπΑΑΤ. Πρόκειται για μελέτη φράγματος και αρδευτικού δικτύου, προϋπολογισμού εκπόνησης μελέτης 722.000 ευρώ, που αφορά στην κατασκευή φράγματος αποθηκευτικού χώρου νερού 900.000 m3 και αρδευτικού δικτύου που θα εξυπηρετεί την άρδευση επιπλέον 3.500 στρεμμάτων. Έργο σημαντικό, που θα συμβάλει και αυτό στην αύξηση της παραγωγικής διαδικασίας. Έργο επίσης σημαντικό και για την κτηνοτροφία, μιας και στη Διποταμιά ξεκίνησε τη λειτουργία του και ένα κτηνοτροφικό πάρκο.

Στο Υπουργείο Αγροτικής Ανάπτυξης και Τροφίμων, όμως, εκτός από τα αναφερόμενα έως τώρα μεγάλα εγγειοβελτιωτικά έργα, υλοποιούμε και άλλα 10 μικρότερα έργα στην περιοχή της Καστοριάς, με συνολικό προϋπολογισμό ένταξης ύψους 5.370.630,80 ευρώ, που αφορούν, πέραν των 2 αρδευτικών δικτύων στο Κρανοχώρι και την Πτελέα, συνολικού προϋπολογισμού 615.000 ευρώ το καθένα, διαμορφώσεις χώρων για εκδηλώσεις και αθλοπαιδιές, αναπλάσεις πλατειών.

Πολλά έργα, καινοτόμα, και με πολλά οφέλη υλοποιούνται στο νομό Καστοριάς από το υπουργείο μας για τους πολλούς αγρότες που ζουν στην παραμεθόριο. Έχουμε χρέος αυτόν τον τόσο πολύτιμο φυσικό πόρο να τον διαχειριστούμε σωστά, να τον διαχειριστούμε αειφόρα. Αφουγκραστείτε τα παιδιά που δε γεννήθηκαν ακόμα. Πρέπει και αυτά να βρουν χωράφια και αυτά να βρουν νερό και να βρουν τρόπους να παράγουν».",http://minagric.gr/index.php/el/the-ministry-2/grafeiotypou/sinentefxeis/2037-arthro-161213tsautaris
